_id,url,title,content
ObjectId(5dad9a344ba71f83eec36af6),https://www.bbc.com/hindi/india-50124963,"रविदास मंदिरः ढहाए गए से दोगुना बड़ा बनेगा मंदिर, केंद्र के प्रस्ताव पर SC की मुहर","सुप्रीम कोर्ट ने सोमवार को गुरु रविदास मंदिर को उसी स्थान पर फिर से बनाने के केंद्र के प्रस्ताव को स्वीकार कर लिया है जहां इसे ध्वस्त किया गया था. अपने पहले के प्रस्ताव को संशोधित करते हुए केंद्र ने सर्वोच्च अदालत को बताया कि वो मंदिर के निर्माण के एरिया को बढ़ाना चाहता है.
मंदिर पहले 200 वर्ग मीटर क्षेत्र में था. केंद्र ने इसे बढ़ाकर 400 वर्ग मीटर करने का संशोधित प्रस्ताव दिया है. दिल्ली विकास प्राधिकरण (डीडीए) ने तुग़लक़ाबाद इलाक़े में स्थित इस मंदिर को शीर्ष अदालत के आदेश के बाद अगस्त में ध्वस्त किया था.
मंदिर के तोड़े जाने के बाद देशव्यापी विरोध प्रदर्शन किए गए.
सर्वोच्च अदालत ने अपने आदेश में कहा कि अगर रविदास मंदिर के गिराए जाने के बाद हुए विरोध प्रदर्शन में किसी को गिरफ़्तार किया गया है तो उसे तत्काल निजी मुचलके पर छोड़ दिया जाए.
उसने यह भी निर्देश दिया कि मंदिर के निर्माण के लिए एक समिति का गठन किया जाए.
अदालत का यह आदेश हरियाणा कांग्रेस के पूर्व अध्यक्ष अशोक तंवर और पूर्व मंत्री प्रदीप जैन की दायर याचिका पर दिए गए हैं. उन्होंनें घटनास्थल पर मूर्तियों और तालाब के जीर्णोद्धार की मांग की थी.
दिल्ली कांग्रेस के नेता और पूर्व विधायक राजेश लिलोठिया ने भी सुप्रीम कोर्ट में अवमानना याचिका दायर की थी जिसमें रविदास मंदिर को गिराए जाने को लेकर डीडीए के ख़िलाफ़ कार्रवाई की मांग की गई थी.
लिलोठिया ने जो हस्तक्षेप आवेदन दायर किए थे उसमें पवित्र स्थल पर तब तक पूजा करने की अनुमति मांगी गई है जब तक वहां गुरु रविदास मंदिर का पुनर्निर्माण नहीं हो जाता.
शीर्ष अदालत ने यह भी कहा कि वहां पेड पार्किंग समेत किसी भी व्यावसायिक गतिविधि की अनुमति नहीं है. साथ ही अदालत ने केंद्र सरकार को आदेश दिया कि मंदिर के पुनर्निर्माण गतिविधियों को देखने के लिए समिति का गठन छह हफ़्ते के भीतर करें.
दिल्ली के तुग़लक़ाबाद में 10 अगस्त की सुबह दिल्ली विकास प्राधिकरण (डीडीए) ने सुप्रीम कोर्ट के आदेश पर गुरु रविदास मंदिर को ढहा दिया था.
इसके बाद दिल्ली और पंजाब समेत समूचे देश में राजनीति गरमा गई.
दिल्ली में आम आदमी पार्टी और पंजाब की कांग्रेस सरकार समेत भारतीय जनता पार्टी और शिरोमणी अकाली दल ने भी मंदिर ढहाए जाने की आलोचना की थी. पंजाब के फगवाड़ा, जालंधर, होशियारपुर और कपूरथला में दलित संगठनों ने मंदिर गिराए जाने से नाराज़ होकर बंद का आह्वान किया था.
दिल्ली की केजरीवाल सरकार भी मंदिर को तोड़ने के विरोध में आ गई तो भीम आर्मी के चन्द्रशेखर ने भी दिल्ली आकर इसका विरोध किया था.
लगातार होते विरोध प्रदर्शनों के बीच अदालत में इसे लेकर कई याचिकाएं दायर की गईं."
ObjectId(5dad9a344ba71f83eec36af7),https://www.bbc.com/hindi/india-50106709,मेक्सिको से होकर अमरीका में घुसना चाहते थे 311 भारतीय: राजदूत," मेक्सिको से 300 से ज़्यादा भारतीयों को वापस डिपोर्ट किए जाने की भारत में मेक्सिको के राजदूत ने पुष्टि की है.
फेडरिको सालास ने बीबीसी पंजाबी सेवा के संवाददाता अरविंद छाबड़ा से कहा कि ये लोग अवैध रूप से मेक्सिको में घुसे थे और यहां से संभवत: अमरीका जाने की फ़िराक़ में थे.
उन्होंने कहा, ""हम बतौर टूरिस्ट या कारोबारी भारतीयों का मेक्सिको में स्वागत करते हैं लेकिन यहां अवैध तरीक़ों से आने की कोशिश मत कीजिए. अन्य देशों की तरह हमारे यहां भी प्रवासन के क़ायदे-क़ानून हैं और हम उनका पालन करते हैं.""
शनिवार सुबह 'द इंडियन एक्सप्रेस' ने पहले पन्ने पर मेक्सिको से डिपोर्ट करके भारत भेजे गए लोगों की आपबीती छापी है. 
अख़बार ने लिखा कि इन लोगों को इक्वाडोर तक विमान से और उसके बाद सड़क और हवाई मार्ग के इस्तेमाल से कोलंबिया, ब्राज़ील, पेरू, पनामा, कोस्टारिका, निकारगुआ, होंडुरस और ग्वाटेमाला से होते हुए मेक्सिको लाया गया.
इन लोगों ने अख़बार को बताया कि वीज़ा एजेंट्स उनसे 15-20 लाख रुपये प्रति व्यक्ति मांग रहे थे. लेकिन फिर उन्होंने यूट्यूब पर वीडियो देखे और उन लोगों के बारे में सुना जो ऐसे ही तरीक़ों से सफलतापूर्वक अमरीका पहुंच गए थे.
हालांकि उन्हें अंदाज़ा नहीं था कि उन्हें जंगलों में बिना खाए-पिए सफ़र करना होगा.
उन्होंने कई हफ़्ते सस्ते होटलों में ठहरते हुए गुज़ारे. इस दौरान उन्हें बीमारियां, प्यास और जंगल के पैदल सफ़र जैसी चुनौतियों का सामना करना पड़ा. इनमें से एक शख़्स के हवाले से अख़बार ने लिखा है कि पनामा के जंगलों से गुज़रते हुए उन्हें अपनी कमीज़ का पसीना भी निचोड़कर पीना पड़ा.
अख़बार ने लिखा है कि ये नौजवान पंजाब और हरियाणा से हैं, बेरोज़गार हैं और ज़्यादातर का संबंध किसान परिवार से हैं. 
भारत में मेक्सिको के राजदूत फेडरिको सालास का कहना है कि ये सभी ज़रूरी दस्तावेज़ों के बिना अवैध रूप से मेक्सिको पहुंचे थे. इसलिए उन्हें वापस भेजा गया और ऐसा भारतीय दूतावास और अधिकारियों की जानकारी में किया गया. 
उन्होंने कहा, ""इस वक़्त पूरी दुनिया में अप्रत्याशित संख्या में प्रवासी हैं. इस मामले में इन लोगों को पहले लैटिन अमरीका, फिर मेक्सिको और फिर अमरीका ले जाने की कोशिश थी. मेक्सिको सरकार इस तरह की कई घटनाओं से रूबरू होती रही है जिसमें प्रवासी ख़ुद मानव तस्करी के पीड़ित होते हैं.""
उन्होंने बताया कि मेक्सिको के ज़रिये अमरीका में पहुंचने की अवैध कोशिशें अकसर होती रही हैं क्योंकि अमरीका में अवैध प्रवेश के दूसरे तरीक़े बहुत कम हैं."
ObjectId(5dad9a344ba71f83eec36af8),https://www.bbc.com/hindi/india-50083314,मिड डे मील में दाल की जगह हल्दी-पानी के घोल का सच,"उत्तर प्रदेश के सीतापुर ज़िले में पिछले हफ़्ते एक वीडियो वायरल होने से हड़कंप मच गया जिसमें दावा किया जा रहा था कि एक प्राइमरी स्कूल में बच्चों को मिड डे मील में दाल की जगह हल्दी और पानी का घोल दिया गया और साथ में चावल परोसा गया.
मिड डे मील में ऐसी कथित धांधली की ख़बरें अक़्सर आती रहती हैं और पिछले दिनों मिर्ज़ापुर ज़िले में बच्चों को नमक रोटी खिलाने का मामला भी काफ़ी चर्चित हुआ था.
ताज़ा मामला सीतापुर ज़िला मुख्यालय से क़रीब बीस किमी दूर पिसावां ब्लॉक के बिचपारिया गांव स्थित प्राइमरी स्कूल का है जहां बच्चों को मिड डे मील में कथित तौर पर दाल की जगह हल्दी और पानी के घोल देने का वीडियो सामने आया है. 
हालांकि मामले की जानकारी होते ही ज़िले के आला अधिकारियों ने स्कूल में जाकर अपने स्तर पर जांच की और इसे ग़लत बताया है लेकिन वीडियो की सच्चाई से उन्होंने भी इनकार नहीं किया है. 
वीडियो में महज़ कुछ बच्चों के ही दिखने और उसकी अवधि सिर्फ़ दस सेकंड की होने से स्थिति बहुत स्पष्ट नहीं हो पा रही है. 
साथ ही, इस वजह से वीडियो बनाने वाले की मंशा पर भी सवाल उठाए जा रहे हैं. 
जानकारी के मुताबिक, वीडियो पिसावां के ही एक पत्रकार ने बनाया, फिर उसने किसी अन्य पत्रकार को दे दिया और उसके बाद यह सोशल मीडिया के ज़रिए वायरल हो गया.
बीबीसी ने इस मामले से संबंधित विभिन्न पहलुओं की अपने स्तर पर जानकारी जुटाई और संबंधित लोगों से बातचीत की. 
पिसावां के उस पत्रकार से भी बात की गई जिन्होंने यह वीडियो बनाया था और स्कूल में पढ़ने वाले बच्चों के अभिभावकों से भी इस बारे में पड़ताल की गई.
इस संबंध में जो वीडियो सामने आए हैं वो तीन भाग में हैं. 
एक वीडियो जिसमें स्कूल का नाम लिखा दिख रहा है, वो महज़ एक सेकंड का है, पांच सेकंड वाले दूसरे वीडियो में दो बच्चियां खाना खा रही हैं जिनमें एक की प्लेट में सिर्फ़ सब्ज़ी की तरी यानी रस (जिसे हल्दी और पानी का घोल बताया जा रहा है) दिख रही है जबकि दूसरी बच्ची की प्लेट में सब्ज़ी और चावल दिख रहा है. 
तीसरा वीडियो दस सेकंड का है जिसमें उन दो बच्चियों के अलावा दो और बच्चे भी यही खाना खाते दिख रहे हैं. 
इनमें से एक बच्चे की प्लेट में भी सिर्फ़ सब्ज़ी का जूस या तरी ही दिख रही है. इसी बच्चे से वीडियो बनाने वाला पूछता है, ""सब पानी-पानी है न? चावल-वावल कुछ नहीं मिला?""
जवाब में बच्चा मुस्कराते हुए दूसरी ओर देखता है और फिर वीडियो यहीं ख़त्म हो जाता है.
बिचपारिया प्राइमरी स्कूल के अध्यापक संदीप कुमार ने इस बारे में बीबीसी को बताया, ""वीडियो में दिख रहा बच्चा मानसिक रूप से कमज़ोर है. हम लोग यहां उसका ख़ास ख़याल रखते हैं. दूसरी बात, पत्रकार महोदय शनिवार को वीडियो बनाने आए थे, उस दिन बच्चों को मिड डे मील में सब्ज़ी और चावल दिया जाता है."" 
""उस दिन सोयाबीन और आलू की सब्ज़ी बनी थी और बच्चों को चावल के साथ वही सब्ज़ी दी गई थी. ज़्यादातर बच्चे तब तक भोजन कर चुके थे और कुछ बच्चों ने दोबारा सब्ज़ी मांगी थी. हो सकता है कि उन्होंने आलू और सोयाबीन निकाल कर खा लिया हो और उनके प्लेट में केवल रस ही बचा हो. लेकिन ये कहना कि उन्हें हल्दी और पानी का घोल दिया गया था, यह बिल्कुल बेबुनियाद है और ऐसा यहां आज तक नहीं किया गया है.""
संदीप कुमार का दावा है कि वो पिछले एक साल से यहां तैनात हैं और नियमित रूप से मेन्यू के हिसाब से बच्चों को रोज़ मिड डे मील दिया जाता है. 
स्कूल में खाना बनाने के लिए दो महिलाएं नियुक्त की गई हैं. खाने बनाने वाली सुधा अपनी दूसरी सहयोगी के साथ बर्तन साफ़ कर रही थीं. 
थोड़ी देर पहले ही दोनों ने मिट्टी के चूल्हे पर खाना बनाया था और बच्चों को खिलाया था. 
सुधा हफ़्ते में छह दिन का मेन्यू एक सांस में सुना देती हैं और साफ़तौर पर कहती हैं कि शनिवार को उन्होंने सब्ज़ी और चावल बनाया था. 
बुधवार को स्कूल में बच्चों के लिए मिड डे मील में तहरी बनी थी. तहरी के बाद बच्चों को मेन्यू के हिसाब से दूध भी दिया गया था. स्कूल में गांव के ही 104 बच्चे पढ़ने आते हैं.
मिड डे मील में कथित अनियमितता संबंधी वीडियो वायरल होने के बाद शिक्षा विभाग के अधिकारियों ने मौक़े पर पहुंच कर अपने स्तर पर जांच पड़ताल की थी.
सीतापुर के बेसिक शिक्षा अधिकारी अजय कुमार बताते हैं, ""मामला संज्ञान में आते ही खंड शिक्षा अधिकारी और अन्य अधिकारियों के साथ मैं ख़ुद जांच करने गया था. उस समय स्कूल में बीस-पच्चीस बच्चे मौजूद थे. उस दिन मेन्यू के हिसाब से सब्ज़ी और चावल बना था जिसकी पुष्टि बच्चों के अलावा उनके अभिभावकों और अन्य लोगों ने भी की है.""
बीबीसी ने गांव के कुछ उन लोगों से भी बात की जिनके बच्चे स्कूल में पढ़ने जाते हैं.
नीलकंठ गांव में ही किसान हैं और उनके दो बच्चे यहां पढ़ते हैं. एक बच्चा चौथी कक्षा में जबकि दूसरा बच्चा कक्षा एक में पढ़ता है. 
नीलकंठ बताते हैं, ""बच्चों ने खाने को लेकर कभी कोई शिकायत नहीं की. कोई गड़बड़ हुई होती तो बताते ज़रूर. टीचर लोग बच्चों को पढ़ाते भी अच्छी तरह से हैं.""
सुरेंद्र कुमार नाम के एक अन्य अभिभावक के भी तीन बच्चे यहां पढ़ते हैं और उन्हें भी विद्यालय से ऐसी कोई शिकायत नहीं है. 
लेकिन जब इस बारे में वीडियो बनाने वाले पत्रकार आशीष प्रताप सिंह उर्फ़ गोलू सिंह से बीबीसी ने बातचीत की तो उनका कहना था कि स्कूल में अनियमितताओं की शिकायतें कई बार मिली हैं लेकिन गांव के प्रधान के कथित डर के मारे कोई अभिभावक कुछ भी कहने से बचता है.
आशीष प्रताप सिंह बताते हैं कि वो किसी दूसरे काम से उधर से गुज़र रहे थे और जब उन्होंने देखा कि बच्चों की प्लेट में पानी ही पानी है तो वो वीडियो बनाने लगे. 
आशीष बताते हैं, ""बच्चों की थाली में मैंने यही देखा. बच्चों से भी पूछा तो बोले यही मिला है खाने में. मैंने वीडियो इसलिए इतना छोटा बनाया क्योंकि अध्यापकों ने ज़बरन मुझे रोक दिया और मना करने लगे कि आप वीडियो नहीं बना सकते हैं.""
आशीष प्रताप सिंह के मुताबिक स्कूल में बच्चों के पास जूते भी नहीं थे और जब ये वीडियो वायरल हुआ तो आनन-फ़ानन में बच्चों को जूते बांटे गए. 
आशीष आरोप लगाते हैं, ""मुझे धमकी दी गई कि यदि इसे ज़्यादा तूल देने की कोशिश की तो वैसे ही एफ़आईआर करा दी जाएगी जैसे कि मिर्ज़ापुर में एक पत्रकार के ख़िलाफ़ कराई गई थी. मेरे पास कई लोगों ने इस संबंध में फ़ोन किया.""
आशीष सिंह ने जो वीडियो बनाए उसमें उन्होंने खाना खाते हुए चार बच्चों के अलावा और कुछ भी शूट नहीं किया, स्कूल के अध्यापकों से भी बात नहीं की और न ही किसी सक्षम अधिकारी से. आशीष कहते हैं कि उन्होंने बात करने की कोशिश की लेकिन किसी ने कोई जवाब नहीं दिया. 
विभाग के अधिकारियों से बीबीसी ने भी संपर्क करने की कोशिश की लेकिन किसी ने कोई जवाब नहीं दिया. 
मामला संज्ञान में आने और विभागीय जांच के बाद बेसिक शिक्षा अधिकारी ने ही इस पर पत्रकारों से बात की थी. अधिकारियों का कहना है कि मीडिया को एक बार जानकारी दे दी गई है, बार-बार नहीं दी जाएगी.
बहरहाल, मिड डे मील में जहां तक हल्दी और पानी के घोल देने की बात की जा रही है, ख़ुद आशीष भी उसकी पुष्टि नहीं करते. 
उनके मुताबिक, ""मैंने उसे अपने हाथ में लेकर तो देखा नहीं और न ही कोई उसका परीक्षण कराया है. लेकिन देखने में वो सब्ज़ी का रस तो बिल्कुल नहीं लग रहा था, क्योंकि इतना पीला रंग सब्ज़ी के रस का नहीं होता है.""  
मध्याह्न भोजन योजना के अंतर्गत विद्यालयों में मध्यावकाश में छात्र-छात्राओं को स्वादिष्ट रुचिकर भोजन देने की व्यवस्था की गई है जिसके तहत उन्हें सप्ताह में चार दिन चावल के बने भोज्य पदार्थ और दो दिन गेहूं से बने भोज्य पदार्थ दिए जाते हैं. 
हर दिन का अलग-अलग मेन्यू बना है और उसी के अनुसार भोजन बनता है. भोजन पकाने के लिए रसोइयों की नियुक्ति की जाती है.
लखनऊ में वरिष्ठ पत्रकार अमिता वर्मा कहती हैं, ""प्राइमरी स्कूलों के बच्चों को सौ ग्राम खाद्यान्न की व्यवस्था है. कहने के लिए तो खाना पकाने के लिए तेल, मसाले भी मुहैया कराए जाते हैं लेकिन सच्चाई ये है कि बच्चों की संख्या के हिसाब से इतनी मात्रा में खाद्य सामग्री शायद ही किसी विद्यालय में उपलब्ध कराई जाती है."" 
उनके अनुसार, ""मिड डे मील में कई बार जो अनिमितताएं सामने आती हैं, उनमें स्कूल के अध्यापकों को भी पूरी तरह से दोषी नहीं ठहराया जा सकता क्योंकि सीमित संसाधनों में ही उन्हें ये पूरी व्यवस्था करनी होती है और निगरानी के लिए तमाम चैनल हैं. ऐसे में यदि सब्ज़ी में केवल पीला पानी ही दिख रहा हो तो ये निष्कर्ष निकाल लेना ठीक नहीं है कि वो हल्दी और पानी का घोल है."""
ObjectId(5dad9a344ba71f83eec36af9),https://www.bbc.com/hindi/india-50106483,मेक्सिको के जंगलों में भारतीय कामगारों की आपबीती: प्रेस रिव्यू,"अख़बार ने मेक्सिको से भारत डिपोर्ट किए गए लोगों की आपबीती छापी है, जिसमें उन्होंने बताया है कि कैसे वो मानव तस्करों, बीमारी और प्यास से लड़ते हुए पनामा के जंगलों के मुश्किल रास्तों से होते हुए मेक्सिको पहुंचे थे. उनके मुताबिक मेक्सिको तक के इस सफर में उन्हें महीनों लग गए.
लेकिन शुक्रवार को मेक्सिको सरकार ने इन लोगों को वापस भारत भेज दिया. इन लोगों में पंजाब और हरियाणा के 300 से ज़्यादा युवा प्रवासी शामिल थे.
इन लोगों ने पहले वीज़ा एजेंट्स से संपर्क किया, जिन्होंने प्रति व्यक्ति 15 से 20 लाख रुपये मांगे.
लेकिन किसान परिवारों के ये बेरोज़गार लड़के परिवारों को पीछे छोड़कर दूसरे रास्ते से अमरीका निकल पड़े.
इन लोगों ने कुछ यूट्यूब वीडियो देखे और ऐसे लोगों के बारे में सुना, जो सफलतापूर्वक अमरीका पहुंच गए थे.
26 साल के सेवक सिंह ने बताया, ""मैंने यूट्यूब पर यात्रा के वीडियो देखे थे. उसे देखकर नहीं लगा कि ये सफर इतना भयानक होगा. मुझे नहीं पता था कि हमें एक जंगल से होकर जाना होगा. जहां न खाना मिलेगा और न ही पानी.""
युवकों ने बताया कि प्यास बुझाने के लिए उन्होंने कमीज़ों से पसीना निचोड़कर पीना पड़ा था.
सुप्रीम कोर्ट के प्रधान न्यायाधीश रंजन गोगोई ने शुक्रवार को केंद्र को एक पत्र भेजकर वरिष्ठतम न्यायाधीश एसए बोबडे को अपना उत्तराधिकारी बनाने की सिफारिश की.
 के मुताबिक न्यायमूर्ति गोगोई ने विधि एवं न्याय मंत्रालय को पत्र लिखकर न्यायमूर्ति बोबडे को अगला प्रधान न्यायाधीश बनाने की सिफारिश की है. 
चीफ़ जस्टिस गोगोई ने 3 अक्तूबर 2018 को देश के 46वें प्रधान न्यायाधीश के तौर पर शपथ ग्रहण की थी.
वे 17 नवंबर को सेवानिवृत्त होंगे. अगले मुख्य न्यायाधीश का कार्यकाल 23 अप्रैल 2021 तक होगा.
सीबीआई ने आईएनएक्स मीडिया भ्रष्टाचार मामले में पूर्व वित्त मंत्री पी चिदंबरम के ख़िलाफ़ दिल्ली की एक विशेष अदालत में शुक्रवार को एक आरोपपत्र दायर किया. 
 के मुताबिक इसमें पीटर मुखर्जी, कार्ति चिदंबरम, चार्टर्ड अकाउंटेंट एस भास्कर रमण, नीति आयोग की पूर्व सीईओ सिंधुश्री खुल्लर, सूक्ष्म, लघु एवं मध्य उद्यम मंत्रालय में पूर्व सचिव अनूप के पूजारी, प्रबोध सक्सेना, रबिंद्र प्रसाद, आइएनएक्स मीडिया, एएससीएल और चेस मैनेजमेंट सर्विसेज़ को भी अभियुक्त बनाया है. 
अंतिम रिपोर्ट में अभियुक्त से सरकारी गवाह बनी इंद्राणी मुखर्जी का भी नाम है.
विशेष न्यायाधीश अजय कुमार इस मामले पर 21 अक्टूबर को विचार करेंगे. 
केंद्र सरकार दक्षिण दिल्ली में रविदास मंदिर बनाने के लिए 200 वर्ग मीटर भूमि कुछ शर्तों के साथ देने को तैयार है.
 अख़बार के मुताबिक अटॉर्नी जनरल के के वेणुगोपाल ने सुप्रीम कोर्ट में कहा कि श्रद्धालुओं की आस्था को देखते हुए केंद्र सरकार ज़मीन देने को तैयार है.
दिल्ली के तुकलकाबाद में अगस्त में इसी जगह संत रविदास का मंदिर अदालत के आदेश पर ढहा दिया गया था, अब उसी जगह पर मंदिर फिर से बनाया जाएगा. केंद्र सरकार ने सुप्रीम कोर्ट को इसकी जानकारी दी है. "
ObjectId(5dad9a344ba71f83eec36afa),https://www.bbc.com/hindi/india-50107218,महाराष्ट्र विधानसभा चुनाव: बेरोज़गार मराठा युवाओं को आरक्षण से वाक़ई फ़ायदा हुआ है?,"महाराष्ट्र के मुख्यमंत्री देवेंद्र फडणवीस ने 21 जून 2019 को कहा था, 'जैसा कि हमने पहले एलान किया था, राज्य सरकार ने 72 हज़ार पदों पर भर्तियां शुरू कर दी हैं. और अगले दो साल में डेढ़ लाख लोगों को नौकरियां दी जाएंगी.'
महाराष्ट्र के बीजेपी अध्यक्ष चंद्रकांत पाटिल के मुताबिक, 'मराठा समुदाय के लिए आरक्षण के फ़ैसले के बाद संतोषजनक भर्तियां की गई हैं. मैं ये तो नहीं कह सकता कि 70 हज़ार लोगों को नौकरियां मिलीं या 73 हज़ार लोगों को दी गई हैं. लेकिन, भर्तियां हुई हैं. राजस्व, लोक निर्माण और जल संसाधन विभागों में बड़े पैमाने पर भर्ती अभियान चलाया गया है.' 
महाराष्ट्र की बीजेपी-शिवसेना सरकार ने 72 हज़ार लोगों की भर्तियां करने के लिए कोई भर्ती अभियान नहीं चलाया है. सरकार के कर्मचारी केंद्रीय एसोसिएशन के मुताबिक़, पिछले एक बरस में महाराष्ट्र सरकार ने 12 हज़ार पदों पर नियुक्तियां की हैं. इस वक़्त महाराष्ट्र सरकार के 1.95 लाख पद खाली पड़े हैं.
29 नवंबर 2018. नीलेश निम्बालकर को ये तारीख़ अच्छी तरह याद है. इसी दिन महाराष्ट्र विधानसभा और विधान परिषद ने मराठा आरक्षण बिल पास किया था. नीलेश, जो लंबे समय से नौकरी की तलाश में हैं, उन्हें आरक्षण बिल पास होने से नौकरी मिलने की उम्मीद जगी थी.
जिस दिन मराठा आरक्षण का एलान हुआ था, उस दिन ये ख़बर नीलेश की मां ने टीवी पर देखी थी और नीलेश को बुलाकर राहत की सांस लेते हुए कहा था कि कम से कम अब तो उसे नौकरी मिल जाएगी. लेकिन, एक बरस बीत गया है और नीलेश अब भी बेरोज़गार ही हैं.
नीलेश जैसे महाराष्ट्र के हज़ारों युवा रोज़गार तलाश रहे हैं. मराठा आरक्षण क़ानून लागू कर दिया गया है. लेकिन, सवाल ये है कि महाराष्ट्र की सरकार भर्तियां करने के लिए क्या कर रही है?
भाजपा के प्रदेश अध्यक्ष चंद्रकांत पाटिल कहते हैं कि मराठा समुदाय को आरक्षण का ख़ूब फ़ायदा मिल रहा है. लेकिन, जब हम सामाजिक और शैक्षिक आधार पर पिछड़े यानी एसईबीसी के तहत मराठों को मिले आरक्षण के आंकड़ों पर नज़र डालते हैं, तो पता चलता है कि इस समुदाय के बहुत कम लोगों को आरक्षण के तहत नौकरियां मिली हैं.
महाराष्ट्र राज्य सेवा आयोग ने अब तक केवल 2596 पदों के लिए विज्ञापन निकाला है. और इन में से केवल 363 पद ही मराठों के लिए एसईबीसी के तहत आरक्षित थे.
इन नौकरियों का बंटवारा इस तरह से किया गया है:
महाराष्ट्र की देवेंद्र फडणवीस सरकार ने मई 2018 में महाभर्ती अभियान चलाकर 72 हज़ार नौकरियां देने का एलान किया था. पहले राउंड में 36 हज़ार पद भरे जाने थे. लेकिन, तब तक मराठा आरक्षण को लेकर फ़ैसला नहीं हुआ था. इसीलिए तमाम संगठनों ने मेगा भर्ती अभियान में मराठा समुदाय के लिए आरक्षण की मांग तेज़ कर दी.
बड़े पैमाने पर विरोध-प्रदर्शन के बाद, मुख्यमंत्री देवेंद्र फड़णवीस ने अगस्त 2018 में एलान किया कि फिलहाल मेगा भर्ती अभियान नहीं चलाया जाएगा. इसी दौरान मराठा समुदाय को एसईबीसी वर्ग के तहत आरक्षण मिल गया. लेकिन, महाराष्ट्र सरकार का मेगा भर्ती अभियान तब से कभी नहीं चला.
बीबीसी मराठी सेवा के संवाददाता मयूरेश कोन्नूर ने इस बारे में राजस्व मंत्री चंद्रकांत पाटिल से पूछा तो उन्होंने कहा, 'मैं पक्के तौर पर ये तो नहीं कह सकता कि 70 हज़ार भर्तियां की गईं या 73 हज़ार. लेकिन, भर्तियां हुई हैं. लोक निर्माण विभाग जो मेरे अंदर आता है, वहां पर 13 फ़ीसदी आरक्षण के साथ भर्तियां की गई हैं. राजस्व विभाग ने 1800 पटवारियों यानी तलाथियों की नियुक्ति की है. जल संसाधन मंत्रालय ने भी कई पदों को भरा है.'
राज्य सरकार के सरकारी कर्मचारी केंद्रीय एसोसिएशन के अविनाश दौंदोफ़ कहते हैं, 'सरकार ने 72 हज़ार पदों के जिस व्यापक भर्ती अभियान का एलान किया था, वो हुआ नहीं है. पिछले पांच वर्षों में केवल 12 हज़ार पदों पर लोगों को रखा गया है. इनमें से ज़्यादातर नौकरियां गृह विभाग के अधीन दी गई हैं. इसका मतलब है कि पुलिस विभाग, तलाथी भर्ती और क़ानून विभाग में भर्तियां हुई हैं.'
अविनाश कहते हैं, 'महाराष्ट्र सरकार में इस वक़्त कर्मचारियों और अधिकारियों के एक लाख 95 हज़ार पद ख़ाली पड़े हैं. इसका मतलब ये है कि भर्तियों पर अनधिकारिक तौर पर रोक लगी हुई है. हर विभाग को ख़ाली पदों में से केवल 4 फ़ीसद पर ही भर्ती करने की इजाज़त है. और इसके लिए भी उन्हें उच्च स्तरीय कमेटी से मंज़ूरी लेनी होती है. ये मंज़ूरी कभी भी आसानी से नहीं मिलती . इसीलिए भर्ती की प्रक्रिया बहुत धीमी है और ख़ाली पदों के अनुपात में बहुत कम भर्तियां हुई हैं.'
महाराष्ट्र सरकार के गैजेटेड ऑफ़िसर फ़ेडरेशन के मुख्य सलाहकार जी. डी. कुल्थे भी इस बात की तस्दीक़ करते हैं कि 72 पदों के लिए भर्तियां नहीं हुई हैं. वो कहते हैं कि 2014 में ख़ाली पदों की संख्या एक लाख थी. क्योंकि पर्याप्त मात्रा में भर्तियां नहीं की गईं, इसलिए आज सरकारी विभागों में ख़ाली पदों की तादाद बढ़ गई है.
राज्य सरकार कर्मचारी केंद्रीय संगठन और महाराष्ट्र राज्य गजटेड ऑफ़िसर फ़ेडरेशन, दोनों ही महाराष्ट्र सरकार से मान्यता प्राप्त सरकारी संगठन हैं.
महाराष्ट्र के मुख्यमंत्री देवेंद्र फडणवीस ने बीबीसी मराठी से कहा कि 72 हज़ार पद भरने के लिए एक भी विज्ञापन नहीं प्रकाशित हुआ था. क्योंकि ये पद बहुत से विभागों और ज़िलों में बंटे हुए हैं. हमारे पास इन सबके मिले-जुले आंकड़े नहीं हैं.
नीलेश निंबालकर अहमदनगर ज़िले के श्रीगोंडा के रहने वाले हैं. इस वक़्त वो पुणे में रहकर प्रतियोगी परीक्षाओं की तैयारी कर रहे हैं. उनके पिता की मौत हो चुकी है और मां खेती करती हैं. नीलेश का पूरा परिवार अपनी रोज़ी-रोटी के लिए इसी खेती पर निर्भर है. सरकारी नौकरी की उम्मीद में नीलेश प्रतियोगी परीक्षाएं दे रहे हैं.
नीलेश बताते हैं, 'मैंने 2012 में पुणे के मॉडल कॉलेज से एम.ए. किया था. इसके बाद मैंने प्रतियोगी परीक्षाओं की तैयारी करनी शुरू  कर दी. 2014 में मैं इंटरव्यू तक पहुंच गया था. लेकिन फ़ाइनल लिस्ट में मेरा नाम नहीं आया. 2015 के बाद  अगले दो साल में लोक सेवा आयोग की नौकरी के विज्ञापनों की संख्या में भारी कमी आ गई. इन पदों में मेरी कैटेगरी के केवल चार या पांच पद होते हैं. मुझे हमेशा ये महसूस होता है कि आरक्षण न होने की वजह से मुझे ये नौकरियां नहीं मिल सकेंगी. जब मराठा आरक्षण की मांग लेकर आंदोलन शुरू हुआ तो मैंने भी इस में हिस्सा लिया. मेरी मां भी विरोध प्रदर्शनों में शामिल हुईं. उन्हें ये उम्मीद थी कि इससे उनके बेटे को नौकरी मिल जाएगी. मैं पुणे की एक रैली का सह-संयोजक था. इसके बाद हमें आरक्षण मिल गया.'
नीलेश निंबालकर कहते हैं, 'जब हमें आरक्षण देने का एलान हुआ, तो मेरी मां ने कहा कि अब तुझे नौकरी मिल जाएगी. मेरी मां के शब्द आज भी मेरे कानों में गूंजते हैं. लेकिन, हमारी उम्मीदें पूरी नहीं हुई हैं. पहली बात तो ये है कि मराठा समुदाय को बताया गया था कि उन्हें 16 प्रतिशत आरक्षण मिलेगा. और ये आरक्षण महिलाओं, भूकंप पीड़ितों, दिव्यांगों के लिए रिज़र्वेशन से अलग होगा. मेरे जैसे लाखों संघर्षरत छात्रों को केवल 3 से 4 सीटों के लिए कोशिश करने का मौक़ा मिलता है. सरकार आरक्षण का दावा ऐसे करती है, जैसे उसने सब को नौकरियां दे डाली हों. सरकारी विभागों में पद ख़ाली हैं, फिर भी सरकार भर्तियां नहीं कर रही है.'
कराड तालुका के अमित यादव ने सांगली के वालचंद कॉलेज से इंजीनियरिंग की पढ़ाई पूरी की थी. उन्होंने सरकारी नौकरियों के लिए छह अलग अलग इम्तिहान दिए. लेकिन सामान्य वर्ग की मेरिट लिस्ट में उनका नाम नहीं आया.
26 जून 2019 को मुंबई हाई कोर्ट ने मराठों को आरक्षण देने के राज्य सरकार के फ़ैसले पर मुहर लगा दी. इसके तहत मराठों को शिक्षण संस्थानों में 12 फ़ीसदी और नौकरियों में 13 प्रतिशत आरक्षण दिया गया है. राज्य सरकार ने इस बारे में एक क़ानून भी पास किया. इस फ़ैसले के बाद अमित यादव को लोक निर्माण विभाग की एक नौकरी के लिए चुन लिया गया.
सरकार के मेगा भर्ती अभियान के तहत अमित यादव ही नहीं, 34 और अभ्यर्थियों को लोक निर्माण विभाग की नौकरियों के लिए चुन लिया गया. इन्हें आरक्षण का लाभ मिला था. ये मराठा आरक्षण के तहत हुई पहली भर्तियां थीं.
लेकिन, उनके नियुक्ति पत्र में एक नोट ये लिखा था कि चूंकि मामला सुप्रीम कोर्ट में लंबित है, तो वो भले ही राज्य सरकार के कर्मचारी बन गए हों, उनकी नौकरियां अभी भी जा सकती हैं. यानी इन सभी चुने हुए उम्मीदवारों के सिर पर तलवार लटक रही है.
बीबीसी मराठी से बात करते हुए अमित यादव कहते हैं कि, 'अगर आरक्षण नहीं लागू होगा, तो हमारी नियुक्तियां अवैध घोषित कर दी जाएंगी.'
अमित कहते हैं कि, 'जब मराठा आरक्षण का एलान हुआ था, तो मैं बहुत ख़ुश हुआ था. मुझे लगा कि मैं भी इस आरक्षण का हक़दार बन गया हूं. लेकिन, आज मेरे ज़हन में डर बैठा हुआ है. हमें, सुप्रीम कोर्ट में आरक्षण के ख़िलाफ़ दायर याचिका के हिसाब से नियुक्त किया गया है. हमारे नियुक्ति पत्र में लिखी वो लाइन मुझे बार-बार याद दिलाती है कि हमारी नौकरियां जा सकती हैं. हम कब तक इस डर के साये में रह कर जी सकते हैं. इसलिए, मैं दोबारा प्रतियोगी परीक्षा में बैठूंगा और सामान्य वर्ग के तहत नौकरी पाने की कोशिश करूंगा.'
पैथन तालुका के गजानन जाधव को पालघर में लोक निर्माण विभाग के तहत नौकरी मिली थी. गजानन कहते हैं कि, 'मैं सुप्रीम कोर्ट में आरक्षण के ख़िलाफ़ दायर याचिका की सुनाई को लेकर चिंतित हूं. लेकिन, अब हमारे पास नियुक्ति पत्र है. तो, जो आगे जो भी हो, पर अभी तो मैं तनाव से मुक्त हूं.'
मराठा आरक्षण को सुप्रीम कोर्ट में चुनौती दी गई है. लेकिन, सुप्रीम कोर्ट ने इस फ़ैसले को लागू करने पर रोक लगाने से इनकार कर दिया है. 
इसका मतलब ये है कि इस समय ये आरक्षण लागू है और इसी के हिसाब से नियुक्तियां हो रही हैं. लेकिन इस आरक्षण का फायदा उठाने वालों के सिर पर तलवार तो लटक ही रही है."
ObjectId(5dad9a344ba71f83eec36afb),https://www.bbc.com/hindi/india-50106703,"राहुल गांधी ने कहा, मोदी को नहीं है अर्थशास्त्र की समझ: 5 बड़ी ख़बरें","कांग्रेस नेता राहुल गांधी ने कहा है कि प्रधानमंत्री नरेंद्र मोदी को अर्थशास्त्र की समझ नहीं है और वो चंद अरबपतियों को ख़ुश करने के लिए काम करते हैं.
शुक्रवार को हरियाणा के महेंदरगढ़ में एक चुनावी सभा में राहुल गांधी ने ये बात कही.
इस सभा में कांग्रेस अध्यक्ष सोनिया गांधी को पहुंचना था लेकिन वो स्वास्थ्य कारणों से नहीं पहुंचीं और उनकी जगह राहुल गांधी ने सभा को संबोधित किया.
राहुल ने कहा, ""उन्हें (सोनिया को) वायरल इनफेक्शन है. इसलिए उन्होंने मुझे आपसे मिलने और बात करने भेजा है. मैं आख़िरी सेकेंड पर भी आपके बुलावे पर चला आऊंगा.""
राहुल गांधी ने आरोप लगाया कि मोदी लोगों का ध्यान असल मुद्दों से भटकाते रहते हैं.
उधर प्रधानमंत्री नरेंद्र मोदी ने शुक्रवार को हरियाणा में अपनी रैली में लोगों से भाजपा को वोट देकर विकास के 'डबल इंजन' को ताक़त देने की अपील की. उन्होंने कहा कि बीते पांच साल कुव्यवस्था, कमज़ोरियां दूर करने और गड्ढे भरने में निकल गए और अब मुझे और हरियाणा सरकार को पूरी ताक़त से आपका ध्यान रखना है.
केंद्रीय रेल मंत्री पीयूष गोयल ने कहा है कि भारत की जनता भारतीय मूल के नोबेल पुरस्कार विजेता अभिजीत बनर्जी के विचारों को ख़ारिज़ कर चुकी है.
अमरीका में रहने वाले भारतीय मूल के अभिजीत बनर्जी को हाल ही में नोबेल पुरस्कार देने की घोषणा की गई है. उन्होंने कहा था कि भारतीय अर्थव्यवस्था बुरे दौर से गुज़र रही है. उनके इसी बयान के संदर्भ में पीयूष गोयल ने कहा, ""मैं अभिजीत बनर्जी को नोबेल पुरस्कार जीतने पर बधाई देता हूं. पर आप सभी उनके विचार जानते हैं. वो वामपंथी हैं. उन्होंने कांग्रेस की न्याय योजना के गुण गाए थे. भारत के लोगों ने उनकी इस सोच को ख़ारिज़ कर दिया है.""
नोबेल सम्मान की घोषणा होने के बाद एमआईटी में बनर्जी से एक पत्रकार ने भारतीय अर्थव्यवस्था को लेकर सवाल पूछा था. 
इस पर बनर्जी ने कहा था कि भारत में लोग अभावग्रस्तता के कारण उपभोग में कटौती कर रहे हैं और गिरावट जिस तरह से जारी है उससे लगता है कि इसे नियंत्रित नहीं किया जा सकता.
असम की तरह देश के कई राज्यों से एनआरसी की मांग उठने के बाद अब राष्ट्रीय स्वयं सेवक संघ ने भी इसका समर्थन किया है.
संघ के सरकार्यवाह भैयाजी जोशी ने कहा कि एनआरसी को पूरे देश में लागू होना चाहिए.
उन्होंने कहा, ""एनआरसी पूरे देश में लागू होना चाहिए. किसी भी सरकार का कार्य है कि देश में घुसपैठियों की पहचान करे और नीति बनाकर उसके आधार पर उचित कार्रवाई करे. अभी तक यह प्रयोग केवल असम में हुआ है. इसे पूरे देश में लागू करना चाहिए.""
इसी दौरान उन्होंने अयोध्या मामले में फ़ैसला हिंदुओं के पक्ष में आने की उम्मीद भी जताई.
न्यूयॉर्क की एक अदालत ने होंडुरस के राष्ट्रपति के भाई को ड्रग्स की तस्करी का दोषी पाया है. टोनी हर्नांडेज़ को पिछले साल मियामी में गिरफ़्तार किया गया था.
हर्नांडेज़ पर आरोप है कि उन्होंने अमरीका में दो सौ टन कोकीन की तस्करी करने के लिए होंडुरस सरकार से अपने संबंधों का इस्तेमाल किया था.
वहीं होंडुरस के राष्ट्रपति ख्वान ओर्लांडो हर्नांडेज़ ने अपने भाई पर लगे आरोपों को ख़ारिज किया है.
राष्ट्रपति हर्नांडेज़ ने उन आरोपों का भी खंडन किया है, जिसमें कहा गया है कि उन्होंने खुद भी जेल में बंद मेक्सिको के एक बड़े डीलर से कम से कम दस लाख डॉलर की रिश्वत ली थी.
राष्ट्रपति ने कहा, ""अमरीका की सरकार हमारे देश को ड्रग्स का गढ़ कह रही है, ऐसे आरोपों को हम ख़ारिज करते हैं. सच्चाई इससे बिल्कुल उलट है. हमने क्षेत्र में ड्रग्स तस्करी के ख़िलाफ़ लड़ाई लड़ी है. इस लड़ाई के नतीजों का अमरीका की उन्हीं संस्थाओं में उल्लेख किया गया है."" 
मामला सामने आने के बाद होंडुरस में सरकार विरोधी प्रदर्शन हो रहे हैं और लोग राष्ट्रपति हर्नांडेज़ से इस्तीफे की मांग कर रहे हैं.
भारत और दक्षिण अफ़्रीका के बीच टेस्ट सिरीज़ का तीसरा और आखिरी मैच शनिवार से रांची में शुरू हो रहा है.
भारत पहले ही दो टेस्ट जीत कर सिरीज़ अपने नाम कर चुका है. रांची टेस्ट को जीत कर भारतीय टीम पांचवीं बार किसी सिरीज़ को 3-0 से जीतने की कोशिश में उतरेगी.
सिरीज़ के पहले तिरुवनंतपुरम टेस्ट को भारत ने 203 रन जबकि दूसरे पुणे टेस्ट को पारी और 137 रन से जीता था.
रांची में खेला जाने वाला यह केवल दूसरा टेस्ट मैच है. इससे पहले 2017 में यहां भारत और ऑस्ट्रेलिया के बीच टेस्ट मैच खेला गया था जो ड्रॉ रहा था. 
भारत ने तब 603 रन बनाकर पारी घोषित की थी. जवाब में ऑस्ट्रेलियाई टीम ने 451 रन बनाए थे."
ObjectId(5dad9a344ba71f83eec36afc),https://www.bbc.com/hindi/india-50100400,असमः अपने पिता का शव लेने से इनकार क्यों कर रहा है यह परिवार?,"""मेरे पिता को बांग्लादेशी घोषित कर घर से उठा ले गए थे. दो साल डिटेन्शन कैंप में कैद करके रखा. अब हिरासत में उनकी मौत हो गई है, तो सरकार हम लोगों पर उनका शव ले जाने के लिए दबाव बना रही है. यह किस तरह का न्याय है?'' 
25 साल के अशोक पॉल अपने पिता की मौत को लेकर सरकार के रवैये से बेहद गुस्से में है.
वो कहते हैं, ''जब मेरे पिता ज़िंदा थे तो उन्हें 'बांग्लादेशी' बना दिया, अब मरने के बाद वे स्वदेशी कैसे हो सकते है? सरकार को हमें लिखकर देना होगा कि वे भारतीय नागरिक थे तभी हम उनका शव ग्रहण करेंगे. हम बांग्लादेशी व्यक्ति का शव लाने नहीं जाएंगे.""
दरअसल असम के तेजपुर सेंट्रल जेल के भीतर बने डिटेन्शन कैंप में बंद 65 साल के दुलाल चंद्र पॉल नामक एक कैदी की मौत ने प्रदेश की सरकार को एक बड़ी ही अजीबोगरीब स्थिति में डाल दिया है. 
दुलाल चंद्र पॉल की बीते रविवार को बीमारी के कारण गुवाहाटी मेडिकल कॉलेज एंड हॉस्पिटल में मौत हो गई थी और तब से उनका शव अस्पताल के मुर्दा घर में रखा हुआ है. 
राज्य सरकार परिवार के सदस्यों को शव ले जाने के लिए मनाने की कोशिश कर रही है. इसी क्रम में सरकार ने दुलाल चंद्र पॉल के गांव में अपने एक प्रतिनिधिमंडल को भेजा था लेकिन परिवार वालों ने मांग रखी है कि जब तक सरकार दुलाल चंद्र पॉल को भारतीय नागरिक घोषित नहीं करती वे उनका शव लाने नहीं जाएंगे.
शोणितपुर ज़िले के ज़िला उपायुक्त मानवेंद्र प्रताप सिंह ने घटना की जानकारी देते हुए बीबीसी से कहा, ""विदेशी ट्रिब्यूनल ने दुलाल चंद्र पॉल को 2017 में विदेशी घोषित किया था. उस समय वे मानसिक तौर पर बीमार थे. उनको डिटेन्शन कैंप में भेजा गया था.'' 
मानवेंद्र बताते हैं कि पॉल को गंभीर रूप से मधुमेह की बीमारी भी थी. पिछले महीने 26 तारीख को जब वे बीमार पड़े तो उन्हें तेजपुर मेडिकल कॉलेज एंड अस्पताल में भर्ती कराया गया था और बाद में अच्छे इलाज के लिए गुवाहाटी मेडिकल कॉलेज भेजा गया जहां 13 अक्टूबर को उनकी मौत हो गई. 
ज़िला उपायुक्त मानवेंद्र सिंह अपनी दुविधा कुछ यूं बयान करते हैं, ""पॉल की मौत के बाद जब प्रशासन ने परिवार वालों से संपर्क किया तो वे लोग बोले कि पहले उन्हें भारतीय नागरिक घोषित कीजिए फिर हम शव लेने आएंगे. लेकिन इसमें जिला प्रशासन क्या कर सकता है. दुलाल चंद्र पॉल को शोणितपुर के एक विदेशी ट्रिब्यूनल ने विदेशी घोषित किया था.'' 
''उसके बाद परिवार के लोगों ने गुवाहाटी हाई कोर्ट में अपील की थी लेकिन वहां भी उनकी अपील खारिज हो गई और उन्हें विदेशी ही माना गया. अब ज़िला प्रशासन के पास इतनी पावर तो है नहीं कि वो कोर्ट के आदेश के ख़िलाफ़ जाकर उन्हें भारतीय नागरिक बना दे.""
पॉल की मौत को छह दिन हो चुके हैं, अगर परिवार वाले उनका शव नहीं लेते हैं तो प्रशासन आगे क्या कदम उठाएगा? 
इस सवाल का जवाब देते हुए ज़िला उपायुक्त ने कहा, ""दरअसल शव का क्या करना है इस पर बॉर्डर पुलिस और विदेशी ट्रिब्यूनल ही कोई फ़ैसला लेगी. इस मामले में ज़िला प्रशासन की बहुत ज्यादा भूमिका नहीं है.'' 
''अगर मृतक के परिवार वालों को शव लाने के लिए हमारी मदद चाहिए या फिर किसी तरह की क़ानूनी सहायता की ज़रूरत होगी तो हम मदद कर सकते हैं. ज़िला प्रशासन ने इस मामले की जांच के आदेश भी दिए हैं.""
दुलाल चंद्र पॉल के परिजनों का आरोप है कि जेल प्रशासन की लापरवाही के कारण उनकी मौत हुई है. 
दुलाल चंद्र पॉल के मंझले बेटे अशोक पॉल ने बीबीसी से कहा, ""दो साल पहले जब मेरे पिता को डिटेन्शन कैंप ले गए थे उस समय उनका शरीर बिल्कुल ठीक था. केवल वे मानसिक तौर पर थोड़े बीमार थे. लेकिन जेल में कुछ ही महीनों के भीतर उनका शरीर काफी कमजोर हो गया था और वे बीमार पड़ गए.""
''जब हम उनसे मिलने जाते थे तो केवल एक ही बात पूछते थे कि मुझे यहां से बाहर कब निकालोगे. हमें पता चला था कि डिटेन्शन कैंप में उन्हें खाने-पीने की काफी तकलीफ होती थी.""
सरकार की व्यवस्था पर सवाल उठाते हुए अशोक पॉल कहते हैं, ""मेरे पिता को जब इलाज के लिए गुवाहाटी मेडिकल कॉलेज भेजा गया तो हमें बताया गया कि उनको आईसीयू में भर्ती किया गया है लेकिन मैं जब अपने बड़े भैया और मां के साथ वहां उन्हें देखने पहुंचा तो वे अस्पताल के बरामदे में एक बिस्तर पर लेटे हुए थे.""
''मेरे पिता ठीक से बोल नहीं पा रहे थे. उनके पास तैनात दो पुलिस वालों नें हमें बताया कि उन्होंने पांच दिन से कुछ नहीं खाया है. अगले ही दिन सुबह साढ़े नौ बजे उनकी मौत हो गई.""
इस बीच असम सरकार ने दुलाल चंद्र पॉल की मौत से जुड़ी घटना की मजिस्ट्रेट जांच के आदेश दिए है. शोणितपुर ज़िले के अतिरिक्त ज़िला उपायुक्त पराग काकोती इस मामले की जांच कर रहे हैं.
हालांकि पॉल की मौत से हिंदू बंगाली समुदाय के लोगों में काफी नाराज़गी है. इस घटना से नाराज़ ऑल असम बंगाली यूथ स्टूडेंट्स फेडरेशन ने 16 अक्टूबर को मुख्यमंत्री सर्बानंद सोनोवाल को एक ज्ञापन भेजा है जिसमें दुलाल चंद्र पॉल को भारतीय नागरिक घोषित करने की बात लिखी गई है.
ऑल असम बंगाली यूथ स्टूडेंट्स फेडरेशन के अध्यक्ष प्रदीप डे ने बीबीसी को बताया, ""फेडरेशन ने सर्कल अधिकारी के ज़रिए मुख्यमंत्री को एक ज्ञापन भेजा है. हमने साफ कहा कि दुलाल चंद्र पॉल को भारतीय नागरिक घोषित करे तभी उनका शव लाने जाएंगे.'' 
''पॉल के परिवारवालों की भी यही मांग है और अगर वे बांग्लादेशी हैं तो सरकार उनका शव बांग्लादेश भेज दें. ये केवल दुलाल चंद्र पॉल से जुड़ी घटना ही नहीं है बल्कि असम के कई डिटेन्शन कैंपो में हिंदू बंगाली लोगों के साथ ऐसा ही व्यवहार हो रहा है.'' 
प्रदीप डे कहते हैं, ''मैं खुद डिटेन्शन कैंप में जाकर लोगों से मिला हूं. भारतीय नागरिकता से जुड़े दस्तावेज होने के बाद भी ऐसे कई लोग है जिन्हें डिटेन्शन कैंप में कैद कर रखा गया है.""
असम में 2011 की जनगणना के अनुसार बंगाली बोलने वाले लोगों की आबादी 91 लाख से अधिक है जो कि प्रदेश की कुल जनसंख्या का लगभग 29 फीसदी है. इनमें करीब 31 फीसदी बंगाली बोलने वाले लोग हिंदू हैं.
आख़िर हिंदुओं की बात करने वाली भाजपा के शासन में बंगाली हिंदुओं के मन में इतनी नाराज़गी क्यों है? 
इस पर प्रदीप डे कहते हैं, ""हिंदू बंगालियों के ख़िलाफ़ इससे पहले किसी भी सरकार ने इतना अन्याय नहीं किया था. जैसा आज बीजेपी की सरकार के शासन में हो रहा है. एनआरसी की फ़ाइनल सूची में 12 लाख से अधिक हिंदुओं के नाम नहीं है.""
शोणितपुर ज़िले के ढेकियाजुली थाना क्षेत्र के अंतर्गत रबड़तला आलीसींगा गांव में दुलाल चंद्र पॉल के घर रिश्तेदारों से लेकर सरकारी अधिकारी और सामाजिक संगठनों से जुड़े लोगों का आना-जाना लगा हुआ है. 
इस छोटे से गांव में हिंदू बंगाली लोगों के करीब दो सौ परिवार रहते हैं जो इस घटना के बाद से डरे हुए है. बीते सोमवार को गांव के लोगों ने अपनी नाराज़गी जताते हुए राष्ट्रीय राजमार्ग 15 को जाम कर दिया था.  
गांव वालों के मन में इस बात का डर बैठ गया है कि अगर विदेशी घोषित किए गए पॉल का शव ग्रहण कर लिया तो बाद में उनके परिवार के बाकी सभी लोगों को विदेशी बना दिया जाएगा. 
दुलाल चंद्र पॉल के भांजे शुकुमल पॉल ने कहा, ""प्रशासन के लोग लगातार शव ले जाने के लिए हमारे परिवार पर दबाव बना रहे हैं, लेकिन शव को प्राप्त करने से पहले सरकार के जिस कागज पर दस्तखत करना होगा उस पर मेरे मामा दुलाल चंद्र पॉल को विदेशी नागरिक घोषित कर रखा है. आप बताइए हम एक विदेश नागरिक का शव कैसे ले सकते हैं?
शुकुमाल पॉल कहते हैं, ''मेरे मामा के पास भारतीय नागरकिता से जुड़े 1965 के कागजात थे लेकिन फिर भी उन्हें विदेशी बना दिया गया. असम में हिंदू बंगालियों को लेकर कई घटनाएं हो चुकी हैं. हमें अब बहुत डर लगने लगा है.""
दुलाल चंद्र पॉल के तीन बेटे और पत्नी इस समय सदमे में है. पिता का न तो अंतिम संस्कार कर पाए हैं और न ही उनकी मौत के बाद खासकर श्राद्ध से पहले हिंदू रीति रिवाज के अनुसार नियमों का पालन कर पा रहे हैं. 
अशोक पॉल कहते हैं, ""हमसे ज़्यादा इस दुनिया में बदकिस्मत और कौन होगा जो अपने पिता की चिता को आग भी नहीं लगा पाए है. अगर हमने विदेशी नागरिक के तौर पर पिता की लाश ग्रहण कर ली तो हम तीनों भाइयों को भी विदेशी घोषित कर जेल में डाल दिया जाएगा.'' 
''एनआरसी की फ़ाइनल सूची में हम तीनों का नाम शामिल नहीं किया गया है. केवल मेरी मां का नाम एनआरसी में है. पता नहीं आगे हमारा क्या हश्र होने वाला है!"""
ObjectId(5dad9a344ba71f83eec36afd),https://www.bbc.com/hindi/india-50110744,कर्नाटक: बच्चों को बॉक्स पहनाने के मामले में कॉलेज प्रशासन ने मांगी माफ़ी,"कर्नाटक में मिड टर्म परीक्षा देने के दौरान छात्रों के सिर पर कार्टन बॉक्स पहनाने के मामले में एक कॉलेज के जूनियर अधिकारी ने ज़िला के शीर्ष अधिकारी से माफ़ी मांग ली है. 
हावेरी शहर में भगत प्री-यूनिवर्सिटी कॉलेज के प्रशासन के मुताबिक यह प्रयास इसलिए किया गया था ताकि छात्र नकल करने की कोशिश नहीं करें. बॉक्सों को एक तरफ से काट दिया गया था ताकि छात्र केवल उत्तर पुस्तिका की ओर ही देख सकें, कहीं और नहीं. 
हालांकि, सोशल मीडिया पर तस्वीर वायरल होने के बाद जिला प्रशासन को कॉलेज के प्रशासक एम बी सतीश के ख़िलाफ़ कार्रवाई करने के लिए विवश होना पड़ा. 
सतीश ने बीबीसी हिंदी से कहा, ``मैंने ज़िला उपायुक्त से लिखि​त में माफ़ी मांगी है कि यह ग़लती दोबारा नहीं होगी.''
हालांकि, सतीश ने अपने क़दम का बचाव किया और कहा, ``मैंने छात्रों को जानकारी दी थी और यह उनकी सहमति से हुआ था. छात्र बॉक्स लेकर आए थे और उसे पहन कर परीक्षा दे रहे थे.''
सतीश ने बताया, ``किसी तरह की कोई बाध्यता नहीं थी. आप तस्वीर में देख सकते हैं कि​ कुछ छात्रों ने यह नहीं पहना है. इसे पहनने वाले कुछ लोगों ने 15 मिनट बाद तो कुछ ने 20 मिनट बाद इसे हटा लिया और हमने खुद एक घंटे बाद उन्हें यह हटा लेने के लिए कहा. लेकिन यह सोशल मीडिया पर वायरल हो गया.''
यह पूछे जाने पर क्या नकल बड़े पैमाने पर चल रही थी, सतीश ने कहा, ``बहुत ज़्यादा कदाचार नहीं था. छात्रों को भरोसा में लेने के बाद यह किया गया. हमने इसे केवल एक प्रायोगिक आधार पर इस्तेमाल किया था. मुझे बताया गया था कि एक स्थानीय समाचार पत्र में कहा गया है कि हाल ही में ऐसा मुंबई में हुआ है. यह चीन और जापान में भी आम बात है.''
यह पूछे जाने पर कि क्या वह मुंबई की घटना के बारे में एक स्थानीय समाचार पत्र में छपी रिपोर्ट की तस्वीर दिखा सकते हैं, सतीश ने कहा, 'यह पिछले दिनों हुआ था, कुछ दिन पहले की बात नहीं है. ऐसे में वह इसे नहीं दिखा सकते हैं.'
सोशल मीडिया पर तस्वीर वायरल होने के बाद उसी दिन सतीश को एक नोटिस दिया गया जिसके बाद वह उपायुक्त के समक्ष पेश हुए. 
प्री-यूनिवर्सिटी एजुकेशन बोर्ड के उपायुक्त एस सी पीरज़ादे ने बीबीसी हिंदी को बताया, ``मैंने जैसे ही सोशल मीडिया ऐप पर उनकी स्टेटस तस्वीर देखी, वहां पहुंच गया. जब मैं वहां गया, मैंने देखा कि छात्र तब भी वे बॉक्स पहने हुए हैं. वे रसायन शास्त्र और वाणिज्य का अपना पेपर लिख रहे हैं."" 
पीरज़ादे ने बताया, ""उन्होंने (सतीश) ने मुझे बताया कि उन्होंने प्रायोगिक आधार पर यह कोशिश की थी क्योंकि उन्होंने पढ़ा था कि बिहार के कॉलेज में इसे आजमाया जा सकता है.""
मनोवैज्ञानिक अचिरा चटर्जी ने बताया, ""यह इस बात पर निर्भर करता है कि बच्चों को क्या बताया गया है. अगर यह कहा गया है कि यह मजे या यह नकल के लिए किया जा रहा है तो प्रभाव अलग होगा. अगर यह नकल के कारण है तो उन्हें पहले से ही महसूस होगा कि दुनिया उन पर भरोसा नहीं करती है.""
उन्होंने कहा, ""सबसे पहले आप बच्चों की भावना पर डाका नहीं डाल सकते. यह उन्हें मध्यकालीन युग की तरह एक छोटे पिंजरे में रखने जैसा है. दूसरी बात, छात्र नकल नहीं करें यह ज़िम्मेदारी छात्रों पर नहीं बल्कि शिक्षकों पर होती है. यह शिक्षक हैं जो बच्चों को नकल नहीं करने के बारे में बताने में विफ़ल रहे, तब आप बच्चों को इस तरह की सजा नहीं दे सकते.""
उन्होंने कहा, ""पूरा मामला शिक्षकों की अक्षमता को दर्शाता है. आप मान रहे हैं कि वे नकल करेंगे. यहां तक कि अगर छात्र नकल कर रहे हैं तो इससे निपटने के अन्य तरीके भी हैं. आप बच्चे के संवेदनात्मक प्रोत्साहन पर भी डाका डाल रहे हैं."" "
ObjectId(5dad9a344ba71f83eec36afe),https://www.bbc.com/hindi/india-50114590,"जनरल बिपिन रावत का दावा, 'जवाबी कार्रवाई में पाकिस्तान के 6-10 सैनिक मारे गए'","भारतीय सेना की तरफ़ से एक बयान जारी कर कहा गया है कि पाकिस्तान ने बिना कोई उकसावे के आम लोगों पर गोलीबारी की है. सेना के मुताबिक़ गुंडीशत गाँव और तंगधार में पाकिस्तानी सेना की गोलीबारी में एक व्यक्ति और तीन जवानों की मौत हुई है जबकि तीन लोग ज़ख़्मी हुए हैं. 
बयान में कहा गया है कि इस गोलीबारी में हवलदार पदम बहादुर श्रेष्ठ और राइफ़लमैन गामिल कुमार श्रेष्ठ की मौत हुई है. 
वहीं, 55 साल के मोहम्मद सादिक़ नामक एक आम नागरिक की भी मौत हुई है. इसके अलावा 70 साल के मोहम्मद मक़बूल, 50 साल के मोहम्मद शफ़ी और 22 साल के युसूफ़ हामिद ज़ख़्मी हुए हैं. 
भारतीय सेना की तरफ़ से जारी बयान में कहा गया है कि पाकिस्तान ने युद्धविराम उल्लंघन भारतीय इलाक़े में आतंकवादियों की घुसपैठ के लिए किया था. 
इसके जवाब में भारतीय सेना ने बदले की कार्रवाई करते हुए चरमपंथी ठिकानों को निशाना बनाया. भारत के थल सेना अध्यक्ष जनरल बिपिन रावत ने मीडिया को बताया है कि इस कार्रवाई में पाकिस्तान के कम से कम छह से दस सैनिक मारे गए हैं. जबकि उनके तीन कैंप तबाह हो गए हैं. 
बिपिन रावत के मुताबिक़ इस कार्रवाई में पाकिस्तान सीमा में छह से 10 चरमपंथी भी मारे गए हैं.
उधर पाकिस्तानी सेना के प्रवक्ता मेजर जनरल आसिफ़ ग़फ़ूर ने भारत पर अकारण युद्धविराम के उल्लंघन का आरोप लगाया है. ग़फ़ूर ने ट्वीट कर कहा, ''भारत ने बिना कोई उकसावे के जुरा, शाहकोट और नौशेरी सेक्टर में युद्धविराम का उल्लंघन कर नागरिकों को निशाना बनाया है. 
हमने इसका मुँहतोड़ जवाब दिया. भारतीय सेना के नौ जवान मारे गए और कई जख़्मी हुए हैं. दो भारतीय बंकर भी नष्ट कर दिए गए हैं. दोनों तरफ़ से गोलीबारी में एक पाकिस्तानी सेना और तीन आम लोगों की जान गई है और सेना के दो जवान के साथ पाँच आम लोग घायल हुए हैं. 
इस पूरे मसले पर 
और 
 से बातचीत की. 
कुपवाड़ा के दो बॉर्डर सेक्टर टिटवाल और तंगधार बहुत ही संवेदनशील हैं. इसमें तंगधार ब्लॉक में गोलाबारी की घटना घटी है.
स्थानीय लोगों और पुलिस के अनुसार आज सुबह पांच बजे तक लगातार गोलीबारी होती रही और बड़े हथियार से गोले फेंके गए. ये गोले टिटवाल के विभिन्न इलाकों में गिरे जिसमें पशु भी मारे गए हैं. 
गोलाबारी में 55 वर्षीय एक नागरिक मोहम्मद सादिक की मौत हो गई. सादिक के बेटे की सोमवार को शादी होने वाली थी. 
गोलाबारी में सात मकान जलकर राख हो गए हैं और तीन नागरिक घायल हैं. भारतीय सेना का कहना है कि पाकिस्तानी गोलाबारी में 39 ग्रिनेडियर के सैनिक मारे गए और तीन घायल हैं जिन्हें अस्पताल में भर्ती कराया गया है. 
कुपवाड़ा ज़िले के अन्तर्गत आने वाले करना तहसील में रहने वाले लोग भयभीत हैं और तनाव में हैं. साथ ही यहां से गाड़ी वाले कई अमीर लोगों ने पलायन भी किया है. हालांकि ग़रीब लोग यहीं हैं.  
प्रशासन ने लोगों के लिए जम्मू के सांबा और हीरानगर सेक्टरों में बंकर बना दिए गए हैं. हालांकि, यहां पर इस तरह का बंकर नहीं है. ऐसे में जब कभी भी गोलाबारी होती है तब उन्हें या तो पहाड़ों में छुपना होता है या घरों में खुद से बनाए गए खंदकों में उन्हें छुपना पड़ता है.  
कई सालों के बाद पहली बार इस तरह की गोलाबारी हुई है जिसके कारण बड़े पैमाने पर लोग भयभीत हैं. 
नियंत्रण रेखा की कुल लंबाई 740 किलोमीटर और चौड़ाई 34 किलोमीटर है. यह मैप पर खिंची गई कोई लकीर नहीं है. सीमा के आसपास लाखों लोग रहते हैं और संयुक्त राष्ट्र की कई रिपोर्ट में इसे दुनिया की सबसे खतरनाक सरहद भी कहा गया है. 
यहां अलग- अलग क्षेत्रों में अलग-अलग रहन-सहन होता है. टिटवाल और तंगधार सेक्टरों के बाद जो दरिया आती है उसे नीलम कहते हैं. हालांकि, नीलम झेलम का ही हिस्सा है. इसलिए उस पार के क्षेत्र को यहां के लोग नीलम वेली कहते हैं. 
टिटवाल में तो एक जगह ऐसी भी है जहां इसी नदी पर एक रस्सी बंधी हुई है. 1947 में जो लोग इस तरफ या उस तरफ रह गए थे वो लोग एक दूसरे से संपर्क बनाने के लिए चिट्ठी लिखते हैं और इस रस्सी पर बांध कर भेजते हैं. 
इन सभी इलाकों में जो घर हैं वह पुख्ता ईंट या पत्थरों के नहीं हैं बल्कि लकड़ियों के हैं. और उन पर घास होती है. 
वहां के एक नागरिक मोहम्मद सईद ने बताया कि गोलाबारी में काफ़ी सारे मकान भी जल गए क्योंकि वे सब लकड़ी के मकान हैं जिस पर घास की छत है. उस पर एक भी गोली लगती है तो आग लग जाती है. इस बार को बहुत ज्यादा शेलिंग हुई है और वह भी बड़े हथियार से हुई है. ऐसे में भारी नुकसान हुआ है. 
तंगधार सेक्टर श्रीनगर से सबसे दूर इलाका है. सर्दियों में छह महीने के लिए वहां का रास्ता ही बंद हो जाता है. ऐसे में उन लोगों को कहना है कि बंकर बना दिए जाएं. वहां 50 हजार के करीब आबादी रहती है. इनमें से 30 से 40 गांव ऐसे हैं जो बिल्कुल नियंत्रण रेखा के करीब है. 
भारत और पाकिस्तान के बीच जब भी तनाव होता है और गोलाबारी होती है तो सबसे पहले उसका शिकार इन गांव में रहने वाले लोग होते हैं. 
चिनयाना सेक्टर में शनिवार रात में करीब आठ बजे के करीब भारत की ओर से होने वाले शेलिंग की आवाजें सुनाई देनी शुरू हुई. 
स्थानीय लोगों ने बताया कि इसके बाद इसमें धीरे- धीरे इज़ाफ़ा होते गया और इसमें कमी नहीं आई. नशेरी में नीलम झेलम हाइड्रोपावर प्रोजेक्ट का डैम है और यहां बहुत आबादी है. 
27 या 29 अगस्त को करीब यहां फ़ायरिंग हुई थी और उसके बाद यहां सीज़ फ़ायरिंग हुई थी. उस घटना के बाद शनिवार रात में फ़ायरिंग हुई है. 
लोगों ने बताया कि गोलाबारी के दौरान वे महफ़ूज़ टनल में जाते हैं. गोलाबारी होने के कारण लोग टनल साइट की ओर जाने लगे. टनल की ओर जाने के दौरान गोलाबारी में एक परिवार के तीन लोगों की मौत हो गई और तीन लोग जख़्मी हो गए. 
एक व्यक्ति ने बताया कि उनके वालिद और भाई की मौत हुई है. उन्होंने बताया कि हम और हमारा पूरा परिवार टनल में जा रहे थे. उसी दौरान हमारे करीब गोला फटा जिसमें तीन लोगों की घटनास्थल पर ही मौत हो गई और तीन अन्य लोग जख़्मी हो गए. 
उन्होंने बताया कि इसके बाद गोलाबारी तेज़ हो गई. बड़ी मुश्किल से हमने बचाव किया और टनल में पहुंचे. सारी रात हम शव लेकर टनल में रहे. सुबह चार बजे तक गोलाबारी जारी रही. 
बताया गया है कि पाकिस्तान की ओर से भी गोलाबारी पर जवाबी कार्रवाई की गई. 
नशेरी से आगे पनकोट के इलाके के लोगों ने बातचीत में बताया कि भारतीय गोलाबारी के गोले यहां भी पहुंचे हैं. इसके अलावा तंगधार के बिल्कुल सामने आने वाले जूरा में भी गोलाबारी का असर हुआ है और वहां पर एक दुकानदार की मौत हो गई है जबकि पंचकोट में एक सड़क पर काम कर रहे दो लोगों की मौत हुई है जो मजदूर थे. अलग अलग इलाकों में करीब आठ लोगों के जख़्मी होने की भी ख़बर है. 
लोग नशेरी से ऊपर चिनयाना सेक्टर की ओर गए जहां एक ही परिवार के तीन लोगों की मौत हुई है. वहां शवों का जनाजा निकाला गया. 
वहां पर लोगों में असुरक्षित होने का भाव था. 
लोगों ने बातचीत में भारत के ख़िलाफ़ काफ़ी ज़ज्बात दिखाया. लोगों ने कहा कि देखिए, यह दो देशों के बीच जंग है और उसमें आम लोग पिस रहे हैं. "
ObjectId(5dad9a344ba71f83eec36aff),https://www.bbc.com/hindi/india-50113818,भारत में हिम्मत है तो करतारपुर को रोक दे: पाकिस्तान - पढ़ें पाँच बड़ी ख़बरें,"पाकिस्तान के विदेश मंत्री शाह महमूद क़ुरैशी ने कहा है कि अगर बीजेपी सरकार में हिम्मत है तो करतारपुर कॉरिडोर को शुरू होने से रोक दे. जिओ टीवी से क़ुरैशी ने कहा कि रोक सको तो रोक लो. 
उन्होंने कहा कि भारत चाहे या न चाहे करतारपुर कॉरिडोर खुलने जा रहा है. 
पाकिस्तानी विदेश मंत्री ने ये भी कहा कि भारत के पंजाब में करतारपुर कॉरिडोर खुलने से लोगों में ख़ुशी है और बीजेपी सरकार में हिम्मत नहीं है कि वो इसे रोक दे. भारत में ख़ुफ़िया एजेंसियों ने करतारपुर को लेकर चिंता जताई है कि पाकिस्तान सिख धार्मिक भावनाओं को भड़काने की कोशिश कर सकता है. 
महमूद क़ुरैशी ने ये भी दावा किया कि भारत के पूर्व प्रधानमंत्री मनमोहन सिंह ने करतारपुर कॉरिडोर के उद्घाटन समारोह में शामिल होने के लिए पाकिस्तान का निमंत्रण स्वीकार कर लिया है. 
अगले महीने नौ नवंबर को पाकिस्तान के प्रधानमंत्री इमरान ख़ान इसका उद्घाटन करने वाले हैं. क़ुरैशी ने कहा, ''भारत के प्रधानमंत्री के लिए स्पष्ट संदेश है कि अगर आप करतारपुर को सच बनने से रोक सकते हो तो रोक लो. अगर मनमोहन सिंह एक आम आदमी की तरह इस समारोह में शामिल होना चाहते हैं तब भी उनका स्वागत है. सिख श्रद्धालुओं को यहां उच्चतम गुववत्ता वाली सुविधाएं मिलेंगी.''
21 अक्टूबर को हरियाणा और महाराष्ट्र में होने वाले विधानसभा चुनावों के लिए शनिवार को चुनाव प्रचार थम गया. 
इन दोनों राज्यों के विधानसभा चुनाव के अलावा अलग-अलग राज्यों के 51 विधानसभा सीटें और दो लोकसभा सीटों पर मतदान होने हैं. बीजेपी का पूरा चुनाव प्रचार अनुच्छेद 370 के आसपास रहा. दूसरी तरफ़ विपक्ष ने आर्थिक मंदी, खेती-किसानी का संकट और बेरोज़गारी को मुद्दा बनाने की कोशिश की. 24 अक्टूबर को मतगणना है. 
केंद्रीय पर्यावरण मंत्री प्रकाश जावडेकर ने शनिवार को कहा कि नेशनल सैंपल सर्वे जिस आधार पर बेरोज़गारी का डेटा बनाता वो सही नहीं है. 
जावडेकर ने कहा कि एनएसएसओ 70 साल पुराने नियम के आधार पर बेरोज़गारों का डेटा तैयार कर रहा है और इससे रोज़गार की पूरी तस्वीर उभरकर सामने नहीं आ रही है. केंद्रीय मंत्री ने कहा कि इस ऑर्गेनाइजेशन की कार्य प्रणाली की एक सीमा है और यह बेहद ज़रूरी है कि इसकी प्रक्रिया को दुरुस्त किया जाए.  
हिन्दूवादी राजनीतिक पार्टी के नेता कमलेश तिवारी की हत्या के बाद उत्तर प्रदेश में क़ानून व्यवस्था की स्थिति पर सवाल उठ रहे हैं. शुक्रवार को लखनऊ स्थित उनके घर पर कमलेश तिवारी की हत्या कर दी गई थी. 
कमलेश तिवारी के बेटे सत्यम तिवारी ने कहा है कि उन्हें राज्य के प्रशासन पर भरोसा नहीं है और इसकी जांच एनआईए करे. 
कमलेश तिवारी की मां कुसुम तिवारी ने कहा, ''कोई नहीं पूछ रहा है कि हम क्या महसूस कर रहे हैं. हमें किस पर शक है. एक स्थानीय नेता ने मेरे बेटे को मरवाया है. वो भू-माफिया है और वो मंदिर की ज़मीन हड़पना चाहता था.'' 
कमलेश तिवारी की मां की बात जब पत्रकारों ने उत्तर प्रदेश के पुलिस प्रमुख ओपी सिंह से पूछा तो उन्होंने कोई भी टिप्पणी करने से इनकार कर दिया. 
उत्तरी सीरिया में कुर्द लड़ाकों ने अमरीका पर आरोप लगाया है कि वो संघर्ष विराम की निगरानी करने में नाकाम रहा है. कुर्द बलों के एक कमांडर जनरल मज़लूम अब्दी ने बीबीसी से कहा कि तुर्की संघर्ष विराम की शर्तों का उल्लंघन कर रहा है. उन्होंने कहा कि ऐसे ही हमले जारी रहे तो तुर्की की सेना कुर्दों का नस्लीय सफाया कर देगी. 
मज़लूम अब्दी ने कहा, ''तुर्की इस समझौते का पालन नहीं कर रहा है. लड़ाई अब भी जारी है. संघर्ष विराम की शर्त एकदम साफ़ थी कि ये 120 घंटे के लिए होगा, ताकि हम तब तक उन इलाक़ों से बाहर निकल जाएं. हम तुर्की से बात नहीं कर रहे, हम अमरीका से बात कर रहे हैं. लेकिन ऐसा लगता है कि तुर्की अपने मन की कर रहा है और समझौते का उल्लंघन कर रहा है. अमरीका अपनी भूमिका नहीं निभा रहा. वो सीज़फायर की निगरानी नहीं कर रहा.''  
वहीं तुर्की का कहना है कि संघर्ष विराम का उल्लंघन कुर्द कर रहे हैं. तुर्की के राष्ट्रपति रेचेप तैय्यप अर्दोआन ने कहा कि संघर्ष विराम पर रज़ामंदी के बावजूद अगर मंगलवार शाम तक कुर्द लड़ाके पीछे नहीं हटते हैं तो उनका सिर कुचल दिया जाएगा."
ObjectId(5dad9a344ba71f83eec36b00),https://www.bbc.com/hindi/india-50112597,कमलेश तिवारी हत्याकांड: पुलिस के दावे में कितनी सच्चाई?,"लखनऊ में शुक्रवार को हिन्दू समाज पार्टी के अध्यक्ष कमलेश तिवारी की हत्या को यूपी पुलिस चार साल पहले उनके एक बयान से जोड़कर देख रही है तो परिवार वालों ने एक स्थानीय बीजेपी नेता पर आरोप लगाते हुए सरकार और प्रशासन को भी संदेह के घेरे में लिया है. वहीं पुलिस के दावों पर कई तरह के सवाल भी उठाए जा रहे हैं.
शनिवार को राज्य के पुलिस महानिदेशक ओपी सिंह पत्रकारों के सामने आए और जानकारी दी कि पुलिस ने इस मामले का लगभग पर्दाफ़ाश कर लिया है. 
उन्होंने बताया कि गुजरात एटीएस ने तीन लोगों को गुजरात के सूरत से और दो लोगों को यूपी पुलिस ने बिजनौर से हिरासत में लिया है. 
ओपी सिंह का कहना था, ""हत्या के पीछे कमलेश तिवारी का साल 2015 में दिया गया एक बयान था. पुलिस ने गुजरात से जिन लोगों को हिरासत में लिया है, उनमें मौलाना मोहसिन शेख, फ़ैज़ान और राशिद अहमद पठान शामिल हैं. बिजनौर से अनवारूल हक़ और नईम काज़मी को हिरासत में लिया गया है. पुलिस फ़िलहाल इन सभी से पूछताछ कर रही है.""
कमलेश तिवारी ने साल 2015 में पैग़ंबर मोहम्मद साहब के बारे में कथित तौर पर अपमानजनक टिप्पणी की थी. उसके बाद बिजनौर के अनवारूल हक़ और नईम काज़मी ने कमलेश तिवारी का सिर काटकर लाने पर इनाम की घोषणा की थी. 
पुलिस ने परिवार वालों की एफ़आईआर के आधार पर इन दोनों को हिरासत में लिया है और पूछताछ कर रही है. 
कमलेश तिवारी की पत्नी ने इस आधार पर दो लोगों के ख़िलाफ़ एफ़आईआर दर्ज कराई थी कि बिजनौर के दो मौलानाओं ने साल 2016 में उन्हें जान से मारने की धमकी दी थी. वहीं शनिवार शाम, गुजरात एटीएस ने इसी मामले में एक व्यक्ति को नागपुर से भी हिरासत में लिया.
डीजीपी के मुताबिक, गुजरात एटीएस और यूपी पुलिस की मदद से जो लोग भी अभी गिरफ़्त में आए हैं, वो सिर्फ़ साज़िश में शामिल बताए जा रहे हैं. कमलेश तिवारी की हत्या करने वाले दो संदिग्धों की पुलिस अभी भी तलाश कर रही है. 
हालांकि डीजीपी का कहना था कि उन लोगों की भी पहचान हो गई है और जल्द ही उन्हें भी गिरफ़्तार कर लिया जाएगा. डीजीपी के मुताबिक, घटनास्थल पर पाए गए मिठाई के डिब्बे से अहम सुराग मिले और पुलिस साज़िशकर्ताओं तक पहुंच सकी. 
लेकिन दूसरी ओर, कमलेश तिवारी के परिवार वालों का सीधे तौर पर आरोप है कि बीजेपी के एक स्थानीय नेता से उनकी रंजिश थी और इस हत्या के लिए भी वही ज़िम्मेदार हैं. 
कमलेश तिवारी की मां कुसुम तिवारी ने शुक्रवार को मीडिया से बातचीत में कहा कि बार-बार मांगने के बावजूद कमलेश तिवारी की सुरक्षा धीरे-धीरे कम होती गई. बताया जा रहा है कि कमलेश तिवारी पिछले एक साल से अपनी सुरक्षा को लेकर मुख्यमंत्री को कई बार पत्र भी लिख चुके थे.
कमलेश तिवारी की मां ने राज्य सरकार पर कमलेश तिवारी के ख़तरे की आशंका को अनदेखी करने का भी आरोप लगाया. इस आरोप को कमलेश तिवारी के एक वीडियो संदेश से भी बल मिल रहा है जिसमें वो अपनी जान को ख़तरा बताते हुए सुरक्षा बढ़ाने की मांग कर रहे हैं और सुरक्षा न बढ़ने के लिए सीधे योगी सरकार को निशाने पर ले रहे हैं. बताया जा रहा है कि ये वीडियो कमलेश तिवारी की हत्या से कुछ ही दिन पहले का है.
डीजीपी के दावे पर कमलेश तिवारी के बेटे सत्यम तिवारी ने सवाल उठाते हुए इसकी जांच एनआईए से कराने की मांग की है. 
सत्यम तिवारी ने मीडिया से बातचीत में कहा, ""मुझे नहीं पता है कि जो लोग पकड़े गए हैं उन्हीं लोगों ने मेरे पिता को मारा है या फिर निर्दोष लोगों को फंसाया जा रहा है. यदि वास्तव में यही लोग दोषी हैं और इनके ख़िलाफ़ पुलिस के पास पर्याप्त सबूत हैं तो इसकी जांच एनआईए से कराई जाए क्योंकि हमें इस प्रशासन पर कोई भरोसा नहीं है.""
इस मामले में न सिर्फ़ कमलेश तिवारी का परिवार पुलिस के दावों पर सवाल उठा रहा है बल्कि पुलिस की अपनी बातों और गुजरात एटीएस के दावों में भी विरोधाभास दिखाई पड़ रहा है. लखनऊ के एसएसपी कलानिधि नैथानी ने शुक्रवार को घटनास्थल पर पहुंचने के बाद कहा था कि 'प्रथमद्रष्ट्या यह मामला आपसी रंज़िश का लगता है.' 
नैथानी का यह बयान कमलेश तिवारी के परिजनों की आशंकाओं से काफ़ी मेल खाता है जबकि डीजीपी ने इसे चार साल पुराने मामले से जोड़ा है. 
वहीं गुजरात एटीएस का कहना है कि उसकी हिरासत में लिए गए तीन लोगों ने अपना जुर्म कुबूल कर लिया है जबकि डीजीपी ओपी सिंह का कहना है कि अभी सबसे पूछताछ की जा रही है.
लखनऊ में क्राइम कवर करने वाले कुछेक पत्रकारों ने मामले को अनावृत करने संबंधी डीजीपी की कड़ियों को बिल्कुल सही ठहराया है जबकि कुछ लोग इसे बेहद जल्दबाज़ी में किसी निष्कर्ष पर पहुंचने की जबरन कोशिश बता पर रहे हैं. 
वरिष्ठ पत्रकार सुभाष मिश्र कहते हैं, ""जिस तरह से डीजीपी ने इस मामले को सुलझाने का दावा करते हुए इसे ख़त्म करने की कोशिश की है, उससे लगता है कि कुछ ज़्यादा ही जल्दबाज़ी दिखाई जा रही है. उनके बयान से साफ़ पता चलता है कि उसे एक ख़ास दिशा में मोड़ने की कोशिश हो रही है जबकि परिजनों के आरोपों से साफ़ तौर पर पता चलता है कि इसके पीछे आपसी रंज़िश और ज़मीनी विवाद से इनकार नहीं किया जा सकता.""
सुभाष मिश्र कहते हैं, ""जिन लोगों ने एक सँकरी जगह पर जाकर एक व्यक्ति की हत्या कर दी, उसे पुलिस ढूंढ नहीं पा रही है जबकि उसके पास सीसीटीवी फुटेज हैं, नौकर भी पहचानता है, दूसरे अन्य साक्ष्य भी मौजूद हैं. लेकिन एक ही दिशा में पुलिस अपनी तफ़्तीश को केंद्रित रखे है और वहीं से उसे ख़त्म भी करना चाह रही है.""
कमलेश तिवारी का परिवार शुक्रवार को इस बात पर अड़ा था कि बिना मुख्यमंत्री के आए कमलेश तिवारी का अंतिम संस्कार नहीं किया जाएगा लेकिन लखनऊ मंडल के आयुक्त और कमलेश तिवारी के रिश्तेदारों के साथ हुए लिखित समझौते के बाद परिजन अंतिम संस्कार करने को राज़ी हो गए. 
लखनऊ मंडल के आयुक्त मुकेश मेश्राम के साथ हुए इस समझौते में परिवार की सुरक्षा बढ़ाने, बेटे को शस्त्र लाइसेंस और नौकरी देने, लखनऊ में मकान देने और उचित मुआवज़ा देने जैसी बातों की शासन से सिफ़ारिश करने की बात कही गई है. 
इस बीच, मुख्यमंत्री योगी आदित्यनाथ ने रविवार को सुबह 11 बजे कमलेश तिवारी के परिजनों को मुलाक़ात के लिए अपने सरकारी आवास, पांच, कालिदास मार्ग पर बुलाया है.
कमलेश तिवारी को क़रीब से जानने वाले कुछ पत्रकार बताते हैं कि ख़ुद कमलेश तिवारी भी दबंग छवि के नेता थे और मोहम्मद साहब पर टिप्पणी के बाद उन्हें सुरक्षा मिली हुई थी. 
एक पत्रकार नाम न छापने की शर्त पर कहते हैं, ""साल 2017 से पहले वो अकसर लखनऊ में धरना-प्रदर्शन करते थे. लेकिन 2017 के बाद सब अचानक कम हो गया या यों कहें कि बंद हो गया. इसी दौरान उन्हें पैग़ंबर साहब के ख़िलाफ़ टिप्पणी के चलते सुरक्षा भी मिल गई.""
कमलेश तिवारी के परिजनों का आरोप है कि पिछली सरकार की तुलना में इस सरकार ने उनकी सुरक्षा कम कर दी थी और उनके मुताबिक, हत्या के पीछे एक बड़ी वजह ये भी है. कमलेश तिवारी की मां कुसुम तिवारी बताती हैं, ""उन्हें अब सिर्फ़ दो गनर मिले हुए थे जो कि घटना वाले दिन वहां थे भी नहीं.""
बहरहाल, कमिश्नर के आश्वासन के बाद परिजन शनिवार देर शाम कमलेश तिवारी के अंतिम संस्कार के लिए तैयार हो गए और उनका अंतिम संस्कार उनके पैतृक निवास सीतापुर ज़िले के महमूदाबाद में कर भी दिया गया लेकिन परिजनों की नाराज़गी और न्याय की मांग में उन लोगों ने कोई नरमी नहीं बरती है. इस बीच, कमलेश तिवारी की हत्या से नाराज़ तमाम जगहों पर उनके समर्थकों ने शनिवार को भी प्रदर्शन किए."
ObjectId(5dad9a344ba71f83eec36b01),https://www.bbc.com/hindi/india-50113017,"तुर्की-भारत में तनाव बढ़ा, पीएम मोदी का दौरा रद्द- प्रेस रिव्यू","में छपी एक रिपोर्ट के अनुसार प्रधानमंत्री नरेंद्र मोदी का तुर्की दौरा रद्द कर दिया गया है. इस रिपोर्ट के अनुसार हाल के दिनों में कश्मीर पर तुर्की के रुख़ तो देखते हुए भारत ने ये फ़ैसला किया है. 
पिछले महीने 24 सितंबर को संयुक्त राष्ट्र की आम सभा को संबोधित करते हुए तुर्की के राष्ट्रपति रेचेप तैय्यप अर्दोआन ने जम्मू-कश्मीर से अनुच्छेद 370 हटाए जाने का मुद्दा उठाया था.
द हिन्दू के अनुसार मोदी के तुर्की दौरे की बात इसी साल जून महीने में पीएम मोदी और तुर्की के राष्ट्रपति रेचेप तैय्यप अर्दोआन के बीच हुई मुलाक़ात में हुई थी. अख़बार के अनुसार इस साल के अंत तक पीएम मोदी तुर्की जाने वाले थे. 
दोनों देशों के संबंधों में आई कड़वाहट के लिए तुर्की का कश्मीर और एफ़एटीएफ़ में पाकिस्तान का समर्थन मुख्य वजहें हैं. जब तुर्की ने उत्तरी सीरिया में कुर्दों पर हमले शुरू किए तो भारत ने भी इसके लिए तुर्की की आलोचना की और कहा कि संप्रभुता का सम्मान होना चाहिए. 
द हिन्दू के अनुसार इसके साथ ही भारत ने तुर्की के अनादोलु शिपयार्ड से भारत में नेवी सपोर्ट शिप बनाने की डील को भी रद्द कर दिया है. भारत ने ये क़दम कश्मीर और एफ़एटीएफ़ पर तुर्की के पाकिस्तान के साथ खड़े होने के जवाब में उठाए हैं. 
अख़बार ने भारत के विदेश मंत्रालय से पूछा कि क्या पीएम मोदी का तुर्की दौरा रद्द कर दिया गया है तो मंत्रालय ने कहा कि ऐसा कोई दौरा नहीं होने वाला था. 
हालांकि भारत में तुर्की के राजदूत साकिर ओज़कान ने द हिन्दू से कहा, ''हमारी सरकार को उम्मीद थी कि पीएम मोदी अंकारा आएंगे. यह केवल उम्मीद ही नहीं थी बल्कि हाल ही में इस पर बात भी हुई थी. हमलोग अब कोई दूसरी तारीख़ का इंतज़ार कर रहे हैं. आने वाले महीनों में पीएम मोदी के वक़्त के हिसाब से कोई नई तारीख़ तय होने का इंतज़ार है. भारत सरकार ने यह फ़ैसला लिया है लेकिन निश्चित तौर पर इसे लेकर चर्चा हुई थी.'' 
द हिन्दू से सरकार के आधिकारिक सूत्रों ने इस बात की भी पुष्टि की है कि तुर्की के अनादोलु शिपयार्ड से भारत ने 2.3 अरब डॉलर का कॉन्ट्रैक्ट रद्द कर दिया है. कहा जा रहा है कि इसे कैंसल करने का एक कारण यह भी हो सकता है कि अनादोलु शिपयार्ड पाकिस्तानी नेवी के लिए भी काम कर रही थी. इसके साथ ही तुर्की ने यह भी कहा था कि फ़ाइनैंशियल एक्शन टास्क फ़ोर्स (एफ़एटीएफ़) में वो पाकिस्तान का साथ देगा. 
अनादोलु शिपयार्ड के टेंडर कैंसल किए जाने पर द हिन्दू ने नई दिल्ली में तुर्की के राजदूत से पूछा तो उन्होंने कहा, ''यह एक व्यावसायिक मुद्दा है. मैं नहीं जानता हूं कि इसमें क्या हुआ है. पीएम मोदी ने जब भी राष्ट्रपति अर्दोवान से बात की है तो उन्होंने मेक इन इंडिया को लेकर चर्चा की है. उम्मीद है कि आने वाले वक़्त में सब ठीक हो जाएगा.'' 
तुर्की के राजदूत ने ये भी कहा कि कश्मीर पर चीन ने भी भारत की आलोचना की थी लेकिन चीनी राष्ट्रपति शी जिनपिंग का भारत दौरा हुआ.
मध्य प्रदेश के मुख्यमंत्री कमलनाथ के भांजे रतुल पुरी ने अमरीका के एक नाइट क्लब में सिर्फ़ एक रात में 11 लाख डॉलर खर्च किए. मनी लॉन्ड्रिंग के एक मामले की जांच कर रहे प्रवर्तन निदेशालय ने अपने आरोप पत्र में यह कहा है.   
के मुताबिक़ चार्जशीट में पुरी के अलावा उनके सहयोगियों और मोजर बेयर इंडिया (प्राइवेट) लिमिटेड का भी नाम है, जहां वो कार्यकारी निदेशक थे. 
एजेंसी का ये भी दावा है कि नवंबर 2011 से अक्टूबर 2016 के बीच पुरी का निजी खर्च 4.5 मीलियन डॉलर तक रहा. 
आरोपपत्र में अनुमान लगाया गया है पुरी ने क़रीब आठ हज़ार करोड़ रुपए की कथित मनी लॉन्ड्रिंग की. ईडी ने कहा है कि काले धन को सफेद करने के लिए 'शेल कंपनियां' बनाई गईं. 
हिन्दू महासभा के नेता कमलेश तिवारी की हत्या के 24 घंटे बाद उत्तर प्रदेश पुलिस और गुजरात के आतंकवाद-रोधी दस्ते की संयुक्त टीम ने मामले को सुलझा लेने का दावा किया है. 
 के मुताबिक़ पुलिस ने मामले में छह लोगों को गिरफ्तार किया है. पुलिस ने हत्या के पीछे सूरत के एक कट्टरपंथी इस्लामी समूह का हाथ होने की बात कही है. पुलिस का मानना है कि ये भारत में 'ईश निंदा' की वजह से हुई हत्या का पहला मामला हो सकता है. 
दरअसल, हिंदू समाज पार्टी के अध्यक्ष और अखिल भारत हिंदू महासभा के पूर्व कार्यकारी अध्यक्ष कमलेश तिवारी ने 2015 में पर्चे बंटवाए थे जिसमें पैग़म्बर मोहम्मद के बारे में आपत्तिजनक बातें थीं. पकड़े गए लोगों में सूरत के एक मौलवी और बिजनौर के दो मौलवी शामिल हैं.    
के मुताबिक उन्होंने पाकिस्तान के विदेश मंत्री को पत्र भेजकर इत्तला दी है कि भारत की ओर से उद्घाटन समारोह के बाद जाने वाले श्रद्धालुओं के जत्थे में शामिल होकर पहुंचेंगे. 
भारत की ओर से आठ नवंबर को और पाकिस्तान की तरफ नौ नवंबर को उद्घाटन समारोह रखे गए हैं. 
विदेश मंत्रालय के प्रवक्ता ने शनिवार को कहा कि पूर्व प्रधानमंत्री पाकिस्तान के समारोह में नहीं जाएंगे. "
ObjectId(5dad9a344ba71f83eec36b02),https://www.bbc.com/hindi/india-50113825,अभिजीत बनर्जी ने पीयूष गोयल को दिया जवाब,"अभिजीत बनर्जी को उनकी पत्नी और अर्थशास्त्री एस्टर डुफ़लो के साथ हार्वर्ड यूनिवर्सिटी के प्रोफ़ेसर माइकल क्रेमर को 2019 का अर्थशास्त्र के लिए प्रतिष्ठित नोबेल सम्मान मिला तो भारतीय मीडिया में ये ख़बर प्रमुखता से चली. 
अभिजीत बनर्जी का जन्म भारत में हुआ था और मास्टर तक यहीं पढ़े-लिखे भी. बनर्जी के जेएनयू में पढ़े होने की भी ख़ूब चर्चा हुई. ऐसा इसलिए भी क्योंकि बीजेपी के कई नेताओं के निशाने पर जेएनयू रही है. 
अभिजीत बनर्जी मोदी सरकार के नोटबंदी के फ़ैसले को आलोचक रहे हैं और 2019 के आम चुनाव में उन्होंने कांग्रेस पार्टी के घोषणापत्र तैयार करने में मदद की थी. 
कांग्रेस के घोषणापत्र में न्याय स्कीम अभिजीत बनर्जी का ही आइडिया था. न्याय स्कीम के तहत कांग्रेस पार्टी ने 2019 के आम चुनाव में वादा किया था कि वो सरकार बनाती है तो देश के बीस फ़ीसदी सबसे ग़रीब परिवारों को हर साल उनके खाते में 72 हज़ार रुपए ट्रांसफर करेगी. हालांकि चुनाव में कांग्रेस बुरी तरह से हार गई. 
अभिजीत बनर्जी के नोबेल मिलने पर भारत सरकार की बहुत ठंडी प्रतिक्रिया रही. हालांकि प्रधानमंत्री नरेंद्र मोदी ने ट्विटर पर एक औपचारिक बधाई दी. लेकिन भारत सरकार के रेल और वाणिज्य मंत्री पीयूष गोयल की अभिजीत बनर्जी पर टिप्पणी सबसे ज़्यादा चर्चा में रही.
पीयूष गोयल ने शुक्रवार को पत्रकारों से बातचीत में कहा था, ''अभिजीत बनर्जी ने नोबेल सम्मान जीता है इसके लिए हम उन्हें बधाई देते हैं. लेकिन आप सभी जानते हैं कि वो पूरी तरह से वाममंथी विचारधारा के साथ हैं. उन्होंने कांग्रेस को न्याय योजना बनाने में मदद की थी लेकिन भारत की जनता ने पूरी तरह से नकार दिया.''
पीयूष गोयल की इस टिप्पणी पर अभिजीत बनर्जी ने प्रतिक्रिया दी है. अभिजीत अपनी नई किताब 'गुड इकोनॉमिक्स फोर हार्ड टाइम्स: बेटर एंसर टू आवर बिगेस्ट प्रॉब्मलम्स' को लॉन्च करने दिल्ली आए हुए हैं. 
दिल्ली में उनसे पीयूष गोयल की टिप्पणी के बारे में पूछा गया तो उन्होंने एनडीटीवी से कहा, ''मुझे लगता है कि इस तरह की टिप्पणी से कोई मदद नहीं मिलेगी. मुझे अपने काम के लिए नोबेल मिला है और उन्हें मेरे काम पर सवाल खड़ा करने से कुछ भी हासिल नहीं होगा. अगर बीजेपी भी कांग्रेस पार्टी की तरह अर्थशास्त्र को लेकर सवाल पूछेगी तो क्या मैं सच नहीं बताऊंगा? मैं बिल्कुल सच बताऊंगा. मैं एक प्रोफ़ेशनल हूं तो सभी के लिए हूं. किसी ख़ास पार्टी के लिए नहीं हूं. अर्थव्यवस्था को लेकर जो मेरी समझ है वो पार्टी के हिसाब से नहीं बदलेगी. अगर कोई मुझसे सवाल पूछेगा तो मैं उसके सवाल पूछने के मक़सद पर सवाल नहीं खड़ा करूंगा. मैं उन सवालों का जवाब दूंगा.''
अभिजीत ने कहा, ''मैंने भारत में कई राज्य सरकारों के साथ काम किया है. इसमें बीजेपी की भी सरकारें हैं. मैंने गुजरात में प्रदूषण नियंत्रण बोर्ड के साथ मिलकर काम किया है. तब गुजरात के मुख्यमंत्री नरेंद्र मोदी ही थे और मेरा तब का अनुभव बहुत बढ़िया रहा था. मुझे उस वक़्त किसी राजनीतिक व्यक्ति के तौर पर नहीं देखा गया था बल्कि एक विशेषज्ञ के तौर पर लिया गया और उन्होंने उन नीतियों को लागू भी किया था. मैं एक प्रोफ़ेशनल हूं तो वही हूं और ऐसा सबके लिए हूं. मैंने हरियाणा में खट्टर के साथ भी काम किया है.''
अभिजीत बनर्जी पर वाणिज्य मंत्री पीयूष गोयल की टिप्पणी को लेकर कांग्रेस नेता राहुल गांधी ने ट्वीट कर मोदी सरकार को निशाने पर लिया है. राहुल ने ट्वीट कर कहा, ''प्रिय अभिजीत बनर्जी, नफ़रत ने इन हठियों को अंधा बना दिया है. इन्हें इस बात का कोई इल्म नहीं है कि एक प्रोफ़ेशनल क्या होता है. आप दशकों तक कोशिश करते रह जाएंगे लेकिन ये नहीं समझेंगे. इतना तय है कि लाखों भारतीयों को आपके काम पर गर्व है.''    
नोबेल मिलने के बाद एमआईटी में पत्रकारों से बातचीत में अभिजीत बनर्जी ने कहा था कि राजकोषीय घाटा और मुद्रा स्फीति के संतुलन के लक्ष्य से चिपके रहने से भारतीय अर्थव्यवस्था में आई सुस्ती नहीं जाएगी. आख़िर इसका मतलब क्या है? 
इस सवाल के जवाब में अभिजीत ने हिन्दु्स्तान टाइम्स से कहा, ''मुझे नहीं लगता है कि यह कोई रॉकेट साइंस है. भारतीय अर्थव्यवस्था में जो कुछ हो रहा है उसके मूल्यांकन के आधार पर ही ऐसा कह रहा हूं. भारत की अर्थव्यवस्था में सुस्ती मांगों में कमी के कारण है. अगर हमारे पास पैसा नहीं है तो बिस्किट नहीं ख़रीदेंगे और बिस्किट कंपनी बंद हो जाएगी. मुझे लगता है कि मांग को बढ़ाना चाहिए. मतलब लोगों के पास पैसे हों ताकि खर्च कर सकें. ओबामा सरकार ने अमरीका में यही किया था. इसका विचारधारा से कोई मतलब नहीं है. भारत की अर्थव्यवस्था में आई सुस्ती मांगों में कमी के कारण है.''  
अभिजीत बनर्जी की किताब में कहा गया है कि भारत तेज़ गति से वृद्धि दर हासिल करने के लिए ऐसी नीतियों पर चल रहा है जिनसे ग़रीबों की मुश्किलें बढ़ रही हैं. इसका मतलब क्या है? 
इसके जवाब में अभिजीत बनर्जी ने कहा, ''ऐसा कई देशों में हुआ है. अमरीका और ब्रिटेन में क्या हुआ? 1970 के दशक में इन देशों की वृद्धि दर में गिरावट आई तो वो कभी संभल नहीं पाई. उन्हें कोई आडिया नहीं था कि ये गिरावट क्यों है. तब इसके लिए कहा गया कि ज़्यादा टैक्स और ज़्यादा पुनर्वितरण इसके लिए ज़िम्मेदार है. बाद में इनमें कटौती की गई. यह रीगन और थैचर शैली की अर्थव्यवस्था थी.''
इसके जवाब में अभिजीत ने कहा, ''नहीं, मैं ये कह रहा हूं कि इस तरह की गिरावट में सरकारों की ये स्वाभाविक प्रतिक्रिया होती है. हमलोग ये कह रहे हैं कि हमें इस बात को लेकर आगाह होना चाहिए कि ऐसी नीतियों से अमरीका और ब्रिटेन को कई मदद नहीं मिली थी. बल्कि इन नीतियों से विषमता बढ़ी है. इन नीतियों से वैसी अर्थव्यवस्था को बढ़ावा मिलता है जो ट्रंप कर रहे हैं और जिससे ब्रेग्ज़िट को हवा मिली.''    
इसके जवाब में अभिजीत बनर्जी ने हिन्दुस्तान टाइम्स से कहा, ''मैं कोई मैक्रोइकनॉमिस्ट नहीं हूं. लेकिन अगर मैं नीतिनिर्माता होता तो पहले व्यापक रूप से डेटा जुटाता. इसके बाद अगर मैं इस निर्णय पर पहुंचता कि यह मांग आधारित समस्या है तो मैं ग़रीबों के हाथों में पर्याप्त पैसे देता. ये ऐसी बात है जिसमें मैं पूरी तरह से भरोसा करता हूं. ओबामा प्रशासन ने भी यही काम किया था. यह कोई नई बात नहीं है.'' "
ObjectId(5dad9a344ba71f83eec36b03),https://www.bbc.com/hindi/india-50116178,"रोहित का दोहरा शतक, रहाणे का शतक","भारत और दक्षि​ण अफ्रीका के बीच रांची में खेले जा रहे तीसरे टेस्ट मैच के दूसरे दिन का खेल खराब रोशनी के कारण रोकना पड़ा. 
खेल रोके जाने से पहले दक्षिण अफ्रीका ने पहली पारी में दो विकेट पर नौ रन बना लिया था. दक्षिण अफ्रीका की ओर से हम्जा 0 और डुप्लेसी 1 रन बनाकर क्रीज पर डटे हुए हैं.
इससे पहले भारत के कप्तान विराट कोहली ने नौ विकेट पर 497 रन पर टीम की पारी घोषित कर दी.  
भारत की ओर रोहित शर्मा ने 212 रनों की पारी खेली जबकि अजिंक्य रहाणे ने 115 रन बनाए थे.
इसके जवाब में दक्षिण अफ्रीका ने दिन का खेल ख़त्म होने तक दो विकेट पर नौ रन बना लिए हैं. डीन एल्गर अपना खाता नहीं खोल पाए और क्विंटन डि कॉक महज चार बना पाए.   
भारत की ओर से मोहम्मद शमी और उमेश यादव ने दक्षिण अफ्रीका के एक-एक विकेट चटकाए हैं. 
भारत की ओर से रोहित शर्मा ने 28 चौक्के और छह छक्कों की मदद से दोहरा शतक जमाया. उन्होंने 212 रन बनाए. 
भारतीय बल्लेबाज अजिंक्य रहाणे ने शतक जमाया और उन्होंने 115 रन बनाए. यह रहाणे का 11वां शतक था. रविन्द्र जडेजा ने 51 रन की शानदार पारी खेली. उमेश यादव ने तेज़-तर्रार पारी खेली और उन्होंने सिर्फ 10 गेंदों पर 31 रन बनाए. अपनी पारी में उन्होंने पांच छक्के लगाए. 
दक्षिण अफ्रीका की ओर से सबसे अधिक जॉर्ज​ लिंडे ने चार और कगिसो रबाडा ने तीन विकेट झटके. 
भारत और साउथ अफ्रीका के बीच टेस्ट सिरीज़ का तीसरा और आख़िरी मैच रांची के झारखंड राज्य क्रिकेट संघ (जेएससीए) मैदान पर खेला जा रहा है. 
ख़राब रोशनी के कारण पहले दिन भी खेल रोकना पड़ा था."
ObjectId(5dad9a344ba71f83eec36b04),https://www.bbc.com/hindi/india-50120233,पाकिस्तान के बुलावे पर कभी नहीं जाएंगे मनमोहनः कांग्रेस- पाँच बड़ी ख़बरें,"कांग्रेस ने रविवार को कहा कि पूर्व प्रधानमंत्री मनमोहन सिंह पड़ोसी देश के आमंत्रण पर कभी पाकिस्तान नहीं जाएंगे. कांग्रेस के प्रवक्ता प्रणव झा ने कहा कि मनमोहन सिंह एक श्रद्धालु के तौर पर पहले जत्थे का हिस्सा बनेंगे जो करतारपुर गुरुद्वारा अन्य भारतीय अधिकारियों के साथ जाएगा. 
कांग्रेस प्रवक्ता ने कहा कि अगर मनमोहन सिंह पाकिस्तान उद्घाटन समारोह में जाते तो यह आमंत्रण भारत सरकार के तरफ़ से आता न कि पाकिस्तान की सरकार की तरफ़ से. प्रणव झा ने कहा, ''याद कीजिए कि मनमोहन सिंह 10 सालों तक पीएम रहे लेकिन एक बार भी पाकिस्तान नहीं गए.
इससे पहले पाकिस्तान के विदेश मंत्री शाह महमूद क़ुरैशी ने कहा था कि भारत के पूर्व प्रधानमंत्री मनमोहन सिंह नौ नवंबर को करतारपुर कॉरिडोर के उद्घाटन समारोह में आम आदमी के तौर पर भी आते हैं तो उनका स्वागत है. इससे पहले इस्लामाबाद से मनमोहन सिंह को इस उद्घाटन समारोह में मुख्य अतिथि बनने का आग्रह आया लेकिन पूर्व पीएम ने आग्रह ठुकरा दिया था.  
पाकिस्तान के विदेश मंत्री ने कहा था कि उद्घाटन समारोह की पूरी तैयारी आख़िरी चरण में है और इसका उद्घाटन पाकिस्तान के प्रधानमंत्री इमरान ख़ान करेंगे. यह कॉरिडोर भारत में पंजाब के डेरा बाबा नानक से पाकिस्तान के करतारपुर में दरबार साहिब गुरुद्वारे से जुड़ा होगा. 
सिख धर्म के संस्थापक गुरु नानक ने अपने जीवन के आख़िरी दिन यहीं गुज़ारे थे. उम्मीद है कि भारत से इस कॉरिडोर का उद्घाटन प्रधानमंत्री नरेंद्र मोदी आठ नवंबर करेंगे.  
दिल्ली यूनिवर्सिटी के सेंट स्टीफ़ेंस कॉलेज 27 साल के एक अस्थायी असिस्टेंट प्रोफ़ेसर शनिवार को सराय रोहिल्ला स्टेशन के पास रेलवे लाइन पर मृत मिले. पुलिस का कहना है कि ठीक इसके आधे घंटे बाद प्रोफ़ेसर की 55 साल की मां उत्तर-पूर्वी दिल्ली के पीतमपुरा स्थित अपने फ़्लैट में फांसी के फंदे से लटकी मिलीं. पुलिस का कहना है कि मां-बेटे मूल रूप से केरल के हैं.  
पुलिस का कहना है कि दोनों एक आत्महत्या में उकसाने का मुक़दमा झेल रहे थे. यह मामला केरल में ही एक पुलिस स्टेशन पर दर्ज था. पुलिस की जांच का कहना है कि महिला के पति ने पिछले साल दिसंबर में ख़ुदकुशी कर ली थी. इस मुक़दमे में मां-बेटे अग्रिम ज़मानत पर थे. पुलिस का कहना है कि दोनों अवसादग्रस्त थे. 
पुलिस का कहना है कि हिन्दू समाज पार्टी के नेता कमलेश तिवारी के संदिग्ध हत्यारे जब हत्या करने आए थे तो लखनऊ के ख़ुर्शीद बाग़ के एक होटल में कमरा लेकर रुके थे. पुलिस ने बताया कि होटल कमलेश तिवारी के घर से महज डेढ़ किलोमीटर की दूरी पर है. होटल के कमरे से भगवा कुरता, ख़ून से सने चाक़ू और अन्य चीज़ें बरामद हुई हैं. पुलिस का कहना है कि हत्या के दौरान इन्होंने भगवा कुर्ता पहन रखा था. 
एसएसपी कलानिधि नैथानी ने कहा कि संदिग्धों ने खालसा इन होटल का कमरा नंबर जी-10 बुक किया था. एसएसपी का कहना है कि दोनों ने अपने आधार कार्ड से होटल बुक किया था. आधार कार्ड पर इनका नाम शेख अशफ़ाक़ हुसैन और पठान मोइनुद्दीन है. दोनों गुजरात के सूरत से हैं. 
डिफेंस रीसर्च एंड डेवलपमेंट यानी डीआरडीओ ने हाइपरसोनिक हथियार के उत्पादन पर काम शुरू कर दिया है. यह मिसाइल साउंड की गति से पाँच गुना तेज़ गति से जाएगी. हिन्दुस्तान टाइम्स से डीआरडीओ के एक अधिकारी ने नाम नहीं बताने की शर्त पर यह जानकारी दी है. 
रक्षा मंत्री राजनाथ सिंह जल्द ही इस प्रोजेक्ट का उद्घाटन कर सकते हैं. अधिकारियों का कहना है कि यह कई अत्याधुनिक तकनीक से लैस होगा. चीन, अमरीका और रूस परमाणु प्रतिरोधी क्षमता को मज़बूत करने के लिए पहले से ही हाइपरसोनिक मिसाइल का निर्माण कर रहे हैं.  
उत्तर पूर्वी सीरिया में मौजूद कुर्द सेना ने कहा है कि उन्होंने तुर्की की सीमा के नज़दीक रस अल-आएन शहर छोड़ दिया है. हाल ही में तुर्की के साथ हुए अस्थायी शांति समझौते के तहत यह फ़ैसला लिया गया है. 
इससे पहले बड़ी संख्या में इस इलाक़े से कुर्द लड़ाकों और घायल लोगों को निकलते हुए देखा गया था. आम लोग भी तुर्की की सेना के डर से शहर छोड़ते हुए देखे गए थे.  "
ObjectId(5dad9a344ba71f83eec36b05),https://www.bbc.com/hindi/india-50121533,#100WOMEN: 100 वीमेन 2019 - कैसा होगा महिलाओं का भविष्य,"बीबीसी की ख़ास मुहिम - बीबीसी 100 वीमेन - के इस साल के आयोजन में हिस्सा लेनेवाली 100 महिलाएँ ये सवाल पूछ रही हैं - ""दुनिया भर में महिलाओं के लिए आने वाले दिन कैसे होने वाले हैं?""
बीबीसी 100 वीमेन - ये बीबीसी की एक ख़ास मुहिम है जिसकी शुरुआत 2013 में हुई थी. इसके तहत बीबीसी साल दर साल ऐसी महिलाओं की कहानियों को दुनिया के सामने लेकर आती है जिनसे दुनिया भर की दूसरी महिलाओं को प्रेरणा मिल सकती है.
पिछले 6 सालों में 100 वीमेन सीरीज़ के तहत बीबीसी ने अलग अलग क्षेत्रों में काम करने वाली महिलाओं को सम्मानित किया है.
मेक-अप उद्यमी बॉबी ब्राउन, संयुक्त राष्ट्र की डिप्टी सेक्रेटरी  जनरल अमीना मोहम्मद, ऐक्टिविस्ट मलाला युसूफ़ज़ई, एथलीट सिमोन बायल्स,  सुपरमॉडल एलेक वेक, म्यूज़िशियन अलीसिया कीज़ और ओलंपिक चैंपियन बॉक्सर निकोला ऐडम्स.
 2019 में बीबीसी 100 वीमेन सीरीज़ में बात होगी 'द फ़ीमेल फ़्यूचर' की.
'फ़्यूचरिज़्म' यानी - भविष्य को देखने और उसे संवारने की प्रक्रिया. पितृसत्तात्मक समाज में अब तक भविष्य बनाने और संवारने का ज़िम्मा पुरुष ही उठाते रहे हैं. लेकिन इस साल बीबीसी की खास सीरीज़ 100 वीमेन, आप सबको ये बताने जा रही है कि अगर हमारा भविष्य महिलाओं द्वारा संचालित होगा तो कैसा होगा?
बीबीसी 100 वीमेन - सीजन 2019 की सबसे खास पेशकश हैं आने वाली दो फ़्यूचर कॉन्फ़्रेंस. पहली 17 अक्टूबर को लंदन में और दूसरी 22 अक्टूबर को दिल्ली में. 
ये भी पढ़िएः
इन कॉन्फ़्रेंस में हम आपकी मुलाकात करावाएंगे उन महिलाओं से जो अपने-अपने क्षेत्र की धुरन्धर हैं- ऐसी महिलाएं, जो विज्ञान, कला, मीडिया, सिनेमा, शिक्षा, फैशन, धर्म, स्पेस और जेंडर के मुद्दों पर ज़ोरदार पकड़ रखती हैं और भविष्य को देखने-समझने के साथ उसको संवारने की ताक़त भी रखती हैं.
स्मार्टफ़ोन और 5G के  इस ज़माने में  हम आपको मिलवाएंगे एक ईरानी आंत्रप्रन्योर से, जो आपको बताएंगी आने वाले वक्त में यानी भविष्य के स्कूल कैसे होंगे?
इस कॉन्फ़्रेंस में आपकी मुलाक़ात होगी बंगलूरु की उस इंजीनियर से जो 'स्पेस टूरिज्म' जैसी नई अवधारणा से आपको रूबरू करवाएंगी।
इस दौरान फैशन की दुनिया में नाम कमाने वाली इज़राइल की भी एक हस्ती होंगी, जो 3D फैशन की बारीकियों से आपका परिचय करवाएंगी.
अपने-अपने क्षेत्रों की ये महारथी हम सबको 2030 के भविष्य की दुनिया से रूबरू करवाएंगी.
इस कॉन्फ़्रेंस में मौजूद दर्शकों को भी हमारे सम्मानित मेहमानों से सवाल करने का भी मौक़ा मिलेगा. इस कॉन्फ़्रेंस में एक VR एक्सपीरियंस जोन भी होगा, जहां वर्चुअल रिऐलिटी की अलग दुनिया का अनुभव कर पाएंगे।
बीबीसी 100 वीमेन  - सीज़न 2019 आप तक एक ऐसा अनुभव लेकर आएगा, जो आपके भविष्य के प्रति आपकी सोच को चुनौती देगा, उसे झकझोरेगा और आपको भविष्य के बारे में अलग नज़रिये से सोचने पर मजबूर कर देगा.
22 अक्टूबर को
गोदावरी ऑडिटोरियम, आंध्र एसोसिएशन, 
24-25 लोधी इंस्टिट्यूशनल एरिया,
नई दिल्ली - 110003
पूरे कॉन्फ़्रेंस को दो हिस्सों में बांटा गया है: सुबह 9.00 से दोपहर 13.00 बजे और दोपहर 14.00 से शाम 17.45 बजे तक
 - कविता, समानता और भविष्य 
 (शिक्षा) - भविष्य के स्कूल: ना कोई विषय, ना दीवारों में बंधा स्कूल, आने वाले वक़्त के लिए एक नई तरह की शिक्षा की परिकल्पना. 
(फ़र्टिलिटी)- पुरुषों का बांझपन: क्या इसका कोई हल है? 
(स्पेस ऐंड साइंस)- 21वीं सदी की स्पेस फ्लाइट: कमर की पेटी कस लें और अंतरिक्ष की सैर के लिए तैयार हो जाएं
मैरिलिन वेरिंग और शुभलक्ष्मी नंदी के साथ बातचीत करेंगी देवीना गुप्ता. बातचीत का मुद्दा होगा - महिलाएं जो रोज़मर्रा के काम करती हैं और जिसके लिए उन्हें कोई मेहनताना नहीं मिलता, अगर उनके इस काम को अर्थव्यवस्था में जोड़ लिया जाए तो देश की अर्थव्यवस्था में क्या बदलाव होगा? 
 (फैशन) -  3D प्रिंटिंग के जरिए भविष्य के फ़ैशन में होने वाले बदलाव.
 (जस्टिस और डाटा इक्वॉलिटी): भविष्य में न्याय की प्रक्रिया क्या होगी? आने वाले दिनों में डेटा और तकनीक कैसे दुनिया की न्याय प्रणाली को प्रभावित कर सकते हैं?
 (धर्म) - भविष्य में धर्म की अवधारणां: क्या बच्चे दुनिया चलाएंगे? 
 (सेक्सुऐलिटी ऐंड जेंडर आइडेंटिटी): सेक्स के आगे क्या: प्यार, परिवार और अपनेपन का भविष्य. 
 (बिज़नेस ऐंड आन्त्रप्रन्योरशिप)- वर्चुअल इन्वेस्टमेंट किस प्रकार उत्तरी अफ़्रीका में शिक्षित नौजवानों के पलायन को रोक सकता है?  
 (एनवायरनमेंट): पर्यावरण को बचाने के लिए महिलाओं का एक कदम, दुनिया को बचाने में कितनी बड़ी भूमिका निभा सकता है? इतिहास से सबक लेते हुए हम अपनी तरफ क्या एहतियाती कदम उठा सकते हैं? 
 (फ़िल्म)- गोरे रंग के लिए फ़िल्म इंडस्ट्री का जुनून: क्या त्वचा का रंग देखकर महिलाओं को फ़िल्मों में काम दिया जाता है?  "
ObjectId(5dad9a344ba71f83eec36b06),https://www.bbc.com/hindi/india-50109964,अगले मुख्य न्यायाधीश के सामने होंगी कौन सी चुनौतियां: नज़रिया,"नवंबर में सेवानिवृत्त हो रहे भारत के मुख्य न्यायाधीश रंजन गोगोई ने अगले मुख्य न्यायाधीश के लिए न्यायाधीश शरद अरविंद बोबड़े के नाम की अनुशंसा की है. न्यायाधीश बोबड़े का कहना है कि सभी मुक़दमों में न्याय सुनिश्चित करना उनका फौरी लक्ष्य है.
परंपरा का पालन करते हुए मुख्य न्यायाधीश गोगोई ने सेवानिवृत्त होने से ठीक एक महीने पहले अपनी अनुशंसा विधि मंत्रालय को भेजी.
न्यायाधीश बोबड़े को अपनी अनुशंसा की एक प्रति भेजने से पहले न्यायाधीश गोगोई ने अन्य न्यायाधीशों के लिए पेस्ट्री का ऑर्डर किया. 
न्यायाधीश बोबड़े ने उन्हें चॉकलेट खिलाई. हालांकि ऐसी कोई परंपरा नहीं है. अपनी अनुशंसा में मुख्य न्यायाधीश गोगोई ने कहा कि न्यायाधीश बोबड़े भारत के मुख्य न्यायाधीश बनने के लिए उत्कृष्ट रूप से उपयुक्त हैं.
18 नवंबर को न्यायाधीश बोबड़े ने यदि मुख्य न्यायाधीश का कार्यभार संभाला तो उनके पास 18 महीने का ही कार्यकाल होगा. वो यदि न्यायपालिका में बहु-प्रतीक्षित सुधार करके उन्हें अमल में लाना चाहते हैं तो इसके लिए उनके पास समय बहुत अधिक नहीं होगा. लेकिन उनके सामने चुनौतियां ज़रूर कई होंगी.
सबसे बड़ी चुनौती होगी उन मामलों को निपटाने की जो लंबित पड़े हैं. भारतीय अदालतों में 3.53 करोड़ से अधिक मामले लंबित हैं. 
सर्वोच्च न्यायालय में ही 58,669 मामले लंबित हैं. इनमें से 40,409 मामले तो ऐसे हैं जो बीते 30 वर्षों से लंबित हैं. नवीनतम आर्थिक सर्वेक्षण में अनुमान लगाया गया है कि पांच साल के भीतर लंबित मामलों को निपटाने के लिए लगभग 8,521 न्यायाधीशों की ज़रूरत है. 
लेकिन उच्च न्यायालय और निचली अदालतों में 5,535 न्यायाधीशों की कमी है. सर्वोच्च न्यायालय में आज की तारीख़ में न्यायाधीशों की संख्या 31 है. लेकिन आर्थिक सर्वेक्षण में कहा गया है कि उच्चतम न्यायालय को आठ अतिरिक्त न्यायाधीशों की आवश्यकता है.
'नेशनल ज्यूडीशियरी डेटा ग्रिड' के मुताबिक 43,63,260 मामले उच्च न्यायालयों में लंबित हैं. मुख्य न्यायाधीश गोगोई ने इस बात को रेखांकित किया था कि ज़िला और सब-डिविज़नल स्तरों पर स्वीकृत न्यायाधीशों की संख्या 18,000 है. 
लेकिन मौजूदा संख्या इससे कम 15,000 ही है. दिल्ली उच्च न्यायालय के एक पूर्व मुख्य न्यायाधीश का कहना था कि जिस गति से मामलों को निपटाया जा रहा है, उस हिसाब से लंबित आपराधिक मामलों को निपटाने के लिए 400 साल लग जाएंगे. वो भी तब जब कोई नया मामला ना आए. 
हर साल मुक़दमों की संख्या बढ़ रही है, उसी हिसाब से लंबित मामलों की संख्या बढ़ रही है. इससे 'न्याय में देरी यानी न्याय देने से इंकार' की धारणा बलवती हो रही है. अदालतों में लंबित मामलों की बढ़ती संख्या से न्यायाधीश बोबड़े को चिंतित होना चाहिए.
साल 1987 में विधि आयोग ने सुझाया था कि प्रत्येक दस लाख भारतीयों पर 10.5 न्यायाधीशों की नियुक्ति का अनुपात बढ़ाकर 107 किया जाना चाहिए. लेकिन आज ये अनुपात सिर्फ़ 15.4 है.
न्यायाधीश बोबड़े के लिए चिंता की दूसरी बात ये होगी कि किस तरह जेलों में बंद चार लाख विचाराधीन क़ैदी सुनवाई के लिए अंतहीन इंतज़ार कर रहे हैं. 
इनमें से बड़ी संख्या उन क़ैदियों की है जिन्हें ज़मानत मिल भी जाए तो ज़मानत के लिए रक़म नहीं चुका सकते. विचाराधीन क़ैदियों को तब तक दोषी नहीं माना जा सकता, जब तक कि उनका जुर्म साबित नहीं हो जाता.
साल 2009 में, लंबित मामलों को निपटाने और मुक़दमों में होने वाली देरी को दूर करने के लिए विचार-विमर्श के बाद कुछ रणनीतिक नीतिगत क़दम बढ़ाए गए थे जिनमें प्रक्रियागत ख़ामी को दूर करना, मानव संसाधन का विकास करना और निचली अदालतों में बुनियादी सुविधाओं को बेहतर बनाना शामिल था. 
लेकिन इस मोर्च पर बहुत अधिक काम नहीं हुआ. न्यायाधीश बोबड़े के लिए ये भी एक चुनौती होगी.
साल 2012 में सर्वोच्च न्यायालय ने 'नेशनल कोर्ट मैनेजमेंट सिस्टम' आरंभ किया था, उसका आकलन है कि भारतीय अदालतों में साल 2040 तक मुक़दमों की संख्या बढ़कर 15 करोड़ हो जाएगी. इसके लिए 75,000 अदालतें और बनाने की आवश्यकता है. 
संसदीय विधान संबंधित मामले और वैश्वीकरण के बाद तेज़ी से बढ़ते क़ारोबारी विवाद मुक़दमों की संख्या को और बढ़ाएंगे. न्यायाधीश बोबड़े का कहना है कि मुक़दमों में न्याय सुनिश्चित करना उनकी प्राथमिकता होगी, ऐसे में देखना होगा कि इन चुनौतियों से वो कैसे पार पाते हैं.
कार्यपालिका और न्यायपालिका के बीच टकराव बढ़ रहा है. कई मामले ऐसे हैं जहां कहा जाता है कि न्यायपालिका ने अधिक सक्रियता दिखाई है और ऐसा करके न्यायपालिका ने अपनी सीमारेखा का उल्लंघन करके कार्यपालिका के क्षेत्र में दख़ल दिया है. 
लेकिन ऐसा तभी हुआ है जब सरकार विफल हुई और न्याय सुनिश्चित करने के लिए न्यायपालिका को आगे आना पड़ा, क्योंकि न्याय के लिए और कोई रास्ता नहीं था. 
न्यायाधीशों की नियुक्ति पर भी सरकार के साथ टकराव रहा है. कॉलेजियम ने जो सुझाया, सरकार ने उस पर असहमति जताई. विधि मंत्री रविशंकर प्रसाद ने हाल ही में कहा था कि सरकार को कॉलेजियम की सिफ़ारिशों पर राज़ी होना ही चाहिए, ऐसी उम्मीद नहीं की जानी चाहिए.
24 अप्रैल 1956 को जन्मे न्यायाधीश बोबड़े नागपुर में पले-बढ़े. एसएफएस कॉलेज से उन्होंने बीए किया. साल 1978 में नागपुर यूनिवर्सिटी से क़ानून की डिग्री हासिल की. 
13 सितंबर 1978 को उन्होंने वकील के तौर पर अपना नामांकन कराया और बॉम्बे हाईकोर्ट की नागपुर बेंच में प्रैक्टिस की. साल 1998 में उन्हें सीनियर एडवोकेट नामित किया गया. 
29 मार्च 2000 को उन्हें बॉम्बे हाईकोर्ट में एडिशनल जज नियुक्त किया गया. 16 अक्तूबर 2012 में मध्यप्रदेश हाईकोर्ट में चीफ़ जस्टिस बनने के बाद अगले ही वर्ष साल 2013 में उन्हें उच्चतम न्यायालय में न्यायाधीश बनाया गया. उनकी सेवानिवृत्ति की तारीख़ 23 अप्रैल 2021 है.
न्यायाधीश बोबड़े का संबंध वकीलों के परिवार से रहा है. उनके दादा एक वकील थे जिन्होंने शायद कभी कल्पना नहीं की होगी कि उनका पोता एक दिन सर्वोच्च न्यायालय में प्रधान न्यायाधीश होगा. 
उनके पिता अरविंद बोबड़े महाराष्ट्र में एडवोकेट जनरल रहे हैं. उनके बड़े भाई दिवंगत विनोद बोबड़े भी सुप्रीम कोर्ट में वरिष्ठ वकील थे. उनकी बेटी रुक्मणि भी दिल्ली में वक़ालत कर रही हैं. बेटा श्रीनिवास भी मुंबई में पेशे से वकील है.
न्यायाधीश बोबड़े ऐसी कई बेंच में शामिल रहे जिन्होंने कई महत्वपूर्ण फ़ैसले सुनाए. इनमें आधार कार्ड से जुड़े फ़ैसले भी शामिल हैं. 
एक अन्य मामला उस महिला का है जिसे गर्भपात की इजाज़त नहीं दी गई क्योंकि भ्रूण 26 हफ्ते का हो चुका था और डॉक्टरों का कहना था कि जन्म के बाद शिशु के जीवित रहने की संभावना है.
कर्नाटक सरकार ने माता महादेवी नामक एक किताब पर इस आधार पर प्रतिबंध लगाया था कि इससे भगवान बासवन्ना के अनुयायियों की भावनाएं आहत हो सकती हैं. न्यायाधीश बोबड़े उस बेंच में शामिल थे जिसने इस प्रतिबंध को बरकरार रखा था. 
वे उस बेंच का भी हिस्सा थे जिसने राष्ट्रीय राजधानी क्षेत्र में भारी प्रदूषण की वजह से पटाखों की बिक्री पर रोक लगा दी थी. न्यायाधीश बोबड़े अयोध्या विवाद और एनआरसी से संबंधित बेंच में भी रहे.
सर्वोच्च न्यायालय के मुख्य न्यायाधीश गोगोई के ख़िलाफ़ जब एक महिला कर्मचारी ने यौन उत्पीड़न का आरोप लगाया, तो उन्होंने इस मामले में उठाए जाने वाले कदमों को तय करने के लिए न्यायाधीश बोबड़े से कहा. 
उस समय मुख्य न्यायाधीश गोगोई की आलोचना हो रही थी. न्यायाधीश बोबड़े ने न्यायाधीश एनवी रमन और न्यायाधीश इंदिरा बनर्जी साथ इस आरोप की जांच-पड़ताल की थी जिसमें शिकायत को ग़लत पाया गया था. 
लेकिन इसकी रिपोर्ट को सार्वजनिक नहीं किया गया जिस पर काफी विवाद हुआ था.
न्यायाधीश बोबड़े ने छह वर्ष पूर्व स्वेच्छा से अपनी सम्पत्ति ज़ाहिर की थी. इसमें उन्होंने अपनी बचत 21,58,032 रूपये और फिक्स्ड डिपोज़िट 12,30,541 रूपये बताए थे. उनके पास इसके अलावा मुंबई के एक फ्लैट में हिस्सा है और नागपुर में दो इमारतों का मालिकाना हक़ है."
ObjectId(5dad9a354ba71f83eec36b07),https://www.bbc.com/hindi/india-50119460,"बीजेपी प्रत्याशी का वीडियो, बटन कोई भी दबाओ वोट कमल कोः प्रेस रिव्यू","हरियाणा और महाराष्ट्र में होने वाले विधानसभा चुनाव से एक दिन पहले ईवीएम को लेकर भारतीय जनता पार्टी के एक विधायक का वीडियो सोशल मीडिया पर वायरल हो रहा है. 
वीडियो में हरियाणा की असंध सीट से बीजेपी विधायक बक्शीश सिंह विर्क को यह कहते सुना जा सकता है कि ईवीएम में बटन कोई भी दबाएंगे वोट बीजेपी को ही जाएगा. 
इस वीडियो के वायरल होने से जुड़ी ख़बरें कई अख़बारों में प्रकाशित हुई हैं.
कि इस वीडियो के वायरल होने के बाद चुनाव आयोग ने पूर्व प्रशासनिक अधिकारी विनोद जुत्शी को हरियाणा की असंध सीट के लिए विशेष पर्यवेक्षक नियुक्त कर दिया है.
चुनाव आयोग ने इनेलो सहित अन्य विपक्षी दलों की शिकायत का संज्ञान लेते हुए पूर्व उपचुनाव आयुक्त जुत्शी को करनाल ज़िले की असंध विधानसभा सीट के लिए विशेष पर्यवेक्षक के तौर पर नियुक्त करने का फ़ैसला लिया.
बक्शीश सिंह विर्क मौजूदा विधायक हैं और हरियाणा के असंध विधानसभा सीट से बीजेपी प्रत्याशी हैं.
पाकिस्तान ने पहली बार भारत के साथ पहली बार पोस्टल सेवा रोक दी है. 
 के अनुसार जम्मू कश्मीर से अनुच्छेद 370 के प्रावधानों क हटाने के जवाब में पाकिस्तान ने दोनों देशों के बीच सालों से चली आ रही पोस्टल सेवा को रोक दिया है. 
पाकिस्तान ने करीब डेढ महीने पहले भारत से कोई डाक स्वीकार की थी. डाक सेवाओं के निदेशक आर वी चौधरी ने बताया है कि ऐसा पहली बार है जब पाकिस्तान की तरफ से डाक सेवाओं को रोका गया है. 
भारत में कुल 28 फ़ॉरेन पोस्ट ऑफ़िस (एफ़पीओ) हैं, जो विदेशी डाक सेवाओं का काम देखते हैं. इनमें से दिल्ली और मुंबई के एफ़पीओ पाकिस्तान से जुड़ी डाक को देखते हैं. 
अयोध्या मामले में सुनवाई पूरी होने के बाद मुस्लिम पक्ष ने पहली बार अपनी बात रखी है. 
मुस्लिम पक्ष ने कहा है कि सुप्रीम कोर्ट का फ़ैसला भले ही किसी के भी पक्ष में जाए लेकिन इसका असर आने वाली पीढ़ियों पर पड़ेगा. 
मुस्लिम पक्ष की तरफ से कहा गया, ''इस फ़ैसले का देश की राजनीति पर भी व्यापक असर होगा. कोर्ट का फै़सला से उन लाखों लोगों के मन पर असर पड़ेगा जो इस देश के नागरिक हैं और जो 26 जनवरी 1950 को गणतंत्र घोषित होने के समय अपनाए गए संवैधानिक मूल्यों पर विश्वास करते हैं.''
देश के इस सबसे पुराने मुकदमे में मुस्लिम पक्षकारों ने शनिवार को सुप्रीम कोर्ट में सील बंद लिफाफे में 'मोल्डिंग ऑफ रिलीफ़' दाखिल किया. 
मुस्लिम पक्षकारों की ओर से 'मोल्डिंग ऑफ़ रिलीफ़' सील बंद लिफाफे में दाखिल करने पर हिन्दू पक्षकारों ने आपत्ति जताई थी, जिसके बाद मुस्लिम पक्ष ने रविवार को अपनी याचिका सार्वजनिक कर दी."
ObjectId(5dad9a354ba71f83eec36b08),https://www.bbc.com/hindi/india-50115940,महाराष्ट्र चुनाव: क्या कांग्रेस वापसी करेगी?-LIVE,"महाराष्ट्र और हरियाणा में विधानसभा चुनाव के लिए मतदान हो रहे हैं. बीजेपी इन दोनों राज्यों में दोबारा सत्ता हासिल करने की कोशिश कर रही है. बीजेपी को लग रहा है कि वो आसानी से दोनों राज्यों में फिर से सत्ता पर क़ाबिज होगी. 
दूसरी तरफ़ कांग्रेस इसी साल अप्रैल-मई में हुए लोकसभा चुनाव में मिली क़रारी हार से अब तक नहीं उबर पाई है. कांग्रेस दोनों राज्यों में आपसी फूट और कलह से जूझ रही है. दोनों राज्यों में कई नेताओं ने पार्टी से बाग़ी रुख़ अख्तियार करते हुए पार्टी छोड़ दी. 
288 सीटों वाली महाराष्ट्र विधानसभा चुनाव बीजेपी और शिवसेना साथ मिलकर लड़ रही हैं. हालांकि पिछले पाँच सालों में दोनों के रिश्तों में काफ़ी उठापटक रही. उत्तर प्रदेश में भी विधानसभा की 11 सीटों पर उपचुनाव हो रहे हैं. कुल 17 राज्यों और केंद्र शासित प्रदेशों में 53 सीटों पर उपचुनाव हो रहे हैं. 
सोमवार सुबह ही महाराष्ट्र के मुख्यमंत्री देवेंद्र फडणवीस, केंद्रीय मंत्री नितिन गडकरी और पीयूष गोयल ने मतदान किए. नितिन गडकरी ने मतदान के बाद कहा, ''बीजेपी और सेना महाराष्ट्र में बड़ी जीत दर्ज करने जा रही है और फडणवीस एक बार फिर से महाराष्ट्र के मुख्यमंत्री बनेंगे.'' 
महाराष्ट्र में 288 सीटों वाली विधानसभा का कार्यकाल 9 नवंबर को ख़त्म हो रहा है. 
हरियाणा विधानसभा का कार्यकाल दो नवंबर को ख़त्म हो रहा है. मतगणना 24 अक्टूबर को होगी.
 के अनुसार महाराष्ट्र में कुल 95,473 मतदान केंद्र बनाए गए हैं. यहां कुल मतदाता 895 लाख हैं. हरियाणा में 19,425 मतदान केंद्र बनाए गए हैं और कुल मतदाता 182 लाख हैं. 
हरियाणा में कांग्रेस पूर्व मुख्यमंत्री भूपिंदर सिंह हुड्डा के नेतृत्व में चुनाव लड़ रही है. भूपिंदर सिंह हुड्डा ने कहा, ''जननायक जनता पार्टी और आईएनएलडी कांग्रेस के लिए कोई परेशानी नहीं है. लड़ाई कांग्रेस और बीजेपी में है और कांग्रेस बहुमत से सरकार बनाएगी.'' 
प्रधानमंत्री नरेंद्र मोदी ने ट्वीट कर लोगों ने वोट देने की अपील की है. 
गृह मंत्री अमित शाह ने भी ट्वीट लोगों से वोट देने की अपील की है. अमित शाह ने अपने ट्वीट में कहा है, ''वीरभूमि हरियाणा के विकास के लिए जातिवाद, परिवारवाद और भ्रष्टाचार सबसे बड़े अवरोधक हैं. विकासवाद और राष्ट्रवाद के लिए दिया गया आपका एक वोट हरियाणा को प्रगति के पथ पर अग्रसर रखेगा. हरियाणा के मेरे सभी भाई और बहन जलपान से पहले मतदान कर प्रदेश की विकासयात्रा में भागीदार बनें.''
महाराष्ट्र में इस बार भी फिर सीटों के बंटवारे को लेकर शिवसेना और बीजेपी में तनाव रहा है. 
2019 के चुनावों में बीजेपी 150 सीटों पर और शिवसेना 124 सीटों पर चुनाव लड़ रही है जबकि बची 14 सीटों पर गठबंधन के अन्य सहयोगियों को मौक़ा दिया गया है.
लेकिन विपक्षी कांग्रेस और एनसीपी के सामने भी चुनौतियां कम नहीं हैं. दोनों पार्टियों से कई अहम नेताओं ने चुनाव से पहले साथ छोड़ दिया.  
कांग्रेस के राधाकृष्ण विखे पाटिल, हर्षवर्धन पाटिल, नीतेश राणे और एनसीपी के गणेश नाईक, धनंजय महादिक और उदयनराजे भोंसले बीजेपी में शामिल हो गए थे.
रेल मंत्री पीयूष गोयल ने मुंबई में मतदान के बाद कहा, ''मैं इस बात को लेकर आश्वस्त हूं कि बीजेपी-शिवसेना गठबंधन को 225 सीटों पर जीत मिलने जा रही है. विपक्ष की विश्वसनीयता ख़त्म हो चुकी है और ये कहीं से भी मुक़ाबले में नहीं हैं. महाराष्ट्र की जनता मोदी जी और फ़डणवीस जी के साथ है.'' 
एनसीपी नेता और शरद पवार की बेटी सुप्रीया सुले ने बारामती में मतदान के बाद कहा कि उनकी ही सरकार आएगी. सुप्रीया ने कहा कि इस बार उनके गठबंधन का चुनाव प्रचार काफ़ी अच्छा रहा. 
 बताते हैं कि महाराष्ट्र में जो सीटें अहम हैं उनमें से एक है नागपुर वेस्ट जहां से मौजूदा मुख्यमंत्री देवेंद्र फडनवीस लगातार तीसरी बार किस्मत आजमा रहे हैं. उनका मुख्य मुक़ाबला कांग्रेस के युवा नेता आशीष देशमुख से है जो दो साल पहले तक बीजेपी में थे.
अन्य अहम सीटों में मुंबई का वर्ली शामिल हैं, जहां से शिव सेना प्रमुख उद्धव ठाकरे के बेटे आदित्य ठाकरे चुनावी मैदान में हैं. ठाकरे परिवार के वो पहले सदस्य हैं जों चुनाव में उतर रहे हैं. 1966 में शिव सेना के गठन के बाद से ठाकरे परिवार का कोई सदस्य चुनाव नहीं लड़ा है.
एनसीपी नेता प्रफुल पटेल ने मतदान के बाद कहा, ''कांग्रेस शासन में महाराष्ट्र हर क्षेत्र में आगे था लेकिन पिछले पाँच सालों में कुशासन के कारण महाराष्ट्र पिछड़ गया है. इस बार कांग्रेस और एनसीपी गठबंधन सत्ता में आएगी.'' 
बॉलिवुड अभिनेता आमिर ख़ान ने मुंबई में वोट डालने के बाद कहा, ''मैं महाराष्ट्र के नागरिकों से अपील करता हूं कि वो बड़ी संख्या में वोट देने निकलें.'' 
बीजेपी राज्य प्रमुख चंद्रकांत पाटिल पुणे के कोठरूड से चुनाव लड़ रहे हैं. उनके ख़िलाफ़ महाराष्ट्र नवनिर्माण सेना के किशोर शिंदे हैं.
साथ ही करजत जामखेड़ से एनसीपी प्रमुख शरद पवार के पोते रोहित पवार खड़े हैं. उनको चुनौती दे रहे हैं बीजेपी के राम शिंदे जिन्होंने 2009 में और फिर 2014 विधानसभा चुनाव में इसी सीट से जीत हासिल की थी.
बीजेपी के वरिष्ठ नेता रहे गोपीनाथ मुंडे की बेटी पंकजा मुंडे पारली से अपने चचेरे भाई एनसीपी के धनंजय मुंडे के ख़िलाफ़ मैदान में हैं. इस सीट से पंकजा एमएलए हैं.
कराड साउथ से राज्य के पूर्व मुख्यमंत्री और कांग्रेस के वरिष्ठ नेता पृथ्वीराज चौहान, बांद्रा वेस्ट से बीजेपी के आशिष शेलार और कणकौली सीट से पूर्व मुख्यमंत्री नारायण राणे के बेटे नीलेश (बीजेपी) पर भी नज़र रहेगी.
हरियाणा में मुख्य मुक़ाबला सत्तारूढ़ बीजेपी, कांग्रेस, इंडियन नेशनल लोकदल (ओम प्रकाश चौटाला) और जननायक जनता पार्टी के बीच है.
बताते हैं कि इस बार सबसे महत्वपूर्ण है करनाल सीट जहां से बीजेपी की तरफ़ से मौजूदा मुख्यमंत्री मनोहर लाल खट्टर मैदान में हैं. खट्टर राज्य में बीजेपी के पहले मुख्यमंत्री हैं. उनके सामने हैं कांग्रेस की तरफ से त्रिलोचन सिंह.
गढ़ीसांपला किलोई सीट भी बेहद महत्वपूर्ण है, जहां से कांग्रेस से वरिष्ठ नेता भूपिंदर सिंह हुड्डा का भविष्य दांव पर है. भूपिंदर सिंह हुड्डा 2005 से 2014 तक हरियाणा के मुख्यमंत्री रहे थे और जाने-माने जाट नेता माने जाते हैं. उनका मुख्य मुक़ाबला बीजेपी के सतीश नामदल से माना जा रहा है.
इसके अलावा सरकार में ताक़तवर माने जाने वाली बीजेपी के नेता कैप्टन अभिमन्यु नारनौन्द से चुनावी मैदान में हैं.
कॉमनवेल्थ खेलों में स्वर्ण पदक जीत चुकीं बबीता फोगाट चरखी दादरी से बीजेपी की उम्मीदवाद हैं. माना जा रहा है कि उनको बड़ी चुनौती निर्दलीय उम्मीदवार सोमवीर सांगवान से मिलेगी.
हाल में बीजेपी में शामिल हुए ओलंपिक पदक विजेता योगेश्वर दत्त बड़ौदा से अपनी किस्मत आज़मा रहे हैं.
18 राज्यों की 51 विधानसभा सीटों और लोकसभा की कुल दो सीटों के लिए भी मतदान हो रहे हैं.
इनमें उत्तर प्रदेश की 11, गुजरात की छह, बिहार की पाँच, असम की चार, हिमाचल प्रदेश और तमिलनाडु की दो-दो, पंजाब की चार, केरल की पाँच, सिक्किम की तीन, राजस्थान की दो और अरुणाचल प्रदेश, मध्य प्रदेश, ओडिशा, छत्तीसगढ़, पुदुचेरी, मेघालय और तेलंगाना की एक-एक सीटों के लिए मतदान जारी है.
बिहार के समस्तीपुर और महाराष्ट्र की सतारा लोकसभा सीटों के लिए भी मतदान हो रहे हैं.
समस्तीपुर सीट पर लोक जनशक्ति पार्टी के नेता रामचंद्र पासवान की मृत्यु की वजह से चुनाव हो रहा है. 
वहीं एनसीपी के टिकट पर 2014 में सतारा सीट पर जीते उदयनराज भोंसले हाल में पार्टी छोड़ बीजेपी में शामिल हो गए थे जिस कारण ये सीट खाली हो गई थी.
उत्तर प्रदेश के लखनऊ की कैंट, बाराबंकी की जैदपुर, चित्रकुट की मानिकपुर, सहारनपुर की गंगोह, अलीगढ़ की इगलास, रामपुर, कानपुर की गोविंदनगर, बहराइच की बलहा, प्रतापगढ़, मऊ जिले की घोसी और आंबेडकरनगर की जलालपुर विधानसभा सीटों पर भी मतदान हो रहा है.
बताते हैं कि उपचुनाव में सबसे अहम है रामपुर सीट. इसे जीतने में बीजेपी ने पूरी ताक़त लगा रखी है. यह सीट भी बीजेपी कभी नहीं जीत पाई है. 
साल 1980 से लगातार यहां से आज़म ख़ान ही विधायक हो रहे हैं, सिवाए 1996 के, जब उन्हें कांग्रेस उम्मीदवार अफ़रोज़ अली के हाथों पराजय मिली थी. 
ये सीट आज़म ख़ान के लोकसभा चुनाव जीतने से खाली हुई थी. समाजवादी पार्टी ने यहां से उनकी पत्नी और राज्यसभा सदस्य तंज़ीम फ़ातिमा को चुनावी मैदान में उतारा है.
सिक्किम में पोकलोक कामरांग सीट से मुख्यमंत्री प्रेम सिंह तमांग और गेगतोक से भारतीय फुटबॉल टीम के कप्तान रहे बाईचुंग भूटिया चुनाव में उतर रहे हैं."
ObjectId(5dad9a354ba71f83eec36b09),https://www.bbc.com/hindi/india-50086650,हरियाणा में '35 बनाम एक': सत्ता के लिए जातियों को आपस में लड़ाने वाला नारा,"हरियाणा के स्थानीय पत्रकार और बीबीसी के सहयोगी सत सिंह धनखड़ ये बताते हुए अपने मोबाइल पर आए कुछ भड़काऊ वॉट्सऐप मैसेज दिखाते हैं जिनका मजमून लोगों को '35 बनाम 1' के नारे की याद दिलाना है. इस नारे का मतलब है कि समाज की सभी 35 बिरादरियाँ जाटों के ख़िलाफ़ खड़ी हो जाएं.
हमें बताया गया कि इसी तरह के भड़काऊ संदेश वॉट्सऐप और सोशल मीडिया पर लोकसभा चुनाव-2019 के दौरान भी शेयर हो रहे थे.
माना जाता है कि 2014 के लोकसभा चुनाव से पहले कुछ विवादित नेताओं द्वारा राजनीतिक मंचों से इस नारे का इस्तेमाल शुरु हुआ था जो अब हरियाणा में जाति आधारित ध्रुवीकरण करने वाला 
 बन गया है.
इस नारे को किसने शुरु किया, ये ज़रूर विवाद का एक विषय हो सकता है, लेकिन मौजूदा समय में निश्चित रूप से इसका राजनीतिक लाभ भारतीय जनता पार्टी को मिलता दिखाई देता है.
2014 के विधानसभा चुनाव के बाद राज्य में जो भी चुनाव हुए हैं, उनमें बीजेपी की पकड़ मज़बूत होती चली गई है.
राष्ट्रीय स्वयंसेवक संघ के विचारक की पहचान के साथ सूबे के मुख्यमंत्री पद पर पहुँचे मनोहर लाल खट्टर के बारे में शुरुआती दिनों में कहा जाता था कि ये पाँच साल सरकार कैसे चला पाएंगे? लेकिन खट्टर ने ना सिर्फ़ बाबा रामपाल, जाट आंदोलन और बाबा राम रहीम की गिरफ़्तारी के बाद हुए हंगामों को मैनेज करते हुए अपने पाँच साल पूरे किए, बल्कि राज्य में एक ऐसी 'पॉलिटिकल टोन' सेट की जिसके दम पर इस चुनाव में उनकी पार्टी सबसे आगे मानी जा रही है.
हरियाणा के अधिकांश राजनीतिक विश्लेषक मानते हैं कि बीजेपी ने गुजरात में पटेलों और महाराष्ट्र में मराठों के साथ जो किया, वही वो हरियाणा में सबसे बड़ी और राजनीतिक रूप से सक्रिय जाति 'जाटों' के साथ कर रही है.
जबकि कुछ राजनीतिक विश्लेषकों की राय है कि हरियाणा अपने राजनीतिक इतिहास को दोहरा रहा है. लेकिन इस बार जाट-ग़ैर जाट की राजनीति करने वाली और उससे लाभ उठाने वाली पार्टी का नाम बदल गया है.
क्या है 
 के पीछे की कहानी और क्या कहता है हरियाणा में जाति आधारित राजनीति का इतिहास, हमने इसकी पड़ताल की.
हरियाणा के ग्रामीण अंचल में ये एक पुरानी सामाजिक कहावत रही है कि 'समाज में 36 बिरादरी होती हैं और सबको मिलकर रहना चाहिए'. गाँव की पंचायतों में आज भी भाईचारे की भावना को बढ़ावा देने के लिए बुज़ुर्गवार ये कहावत कहते मिल जाते हैं.
किसी आधिकारिक डेटा के आधार पर इन 36 बिरादरियों को कभी नहीं गिना गया. ये भारतीय परिप्रेक्ष्य में चलने वाले 
 जैसे नारे की तरह है.
चूंकि हरियाणा में यूपी और बिहार की तरह धर्म के आधार पर राजनीति नहीं की जा सकती क्योंकि यहाँ मुस्लिम आबादी सिर्फ़ मेवात क्षेत्र की 4-5 सीटों तक ही सीमित है.
इसलिए इस सामाजिक कहावत/भाईचारे को तोड़कर '35 बनाम एक' का नारा बनाया गया है यानी समाज की 35 जातियों को किसी एक जाति के ख़िलाफ़ लामबंद करने की ये कोशिश है.
यहाँ वो एक जाति जाट है जिसका हरियाणा में लंबे समय तक राजनीतिक वर्चस्व कायम रहा है और खट्टर सरकार से पहले सूबे में साढ़े 18 वर्ष तक इसी जाति के मुख्यमंत्री रहे.
क़रीब दो दशक से हरियाणा में राजनीति कवर कर रहे वरिष्ठ पत्रकार बलवंत तक्षक बताते हैं, ""2016 में जाट आरक्षण आंदोलन के दौरान इस नारे का खुलकर इस्तेमाल हुआ था. जाट आंदोलन से बाकी जातियों को ऐसा लगा कि जाट हमेशा सत्ता में रहना चाहते हैं और जब सत्ता से बाहर होते हैं तो आंदोलन करके, हिंसा करके किसी सरकार को चलने नहीं देना चाहते.""
""इसी दौरान भाजपा सांसद राजकुमार सैनी ने आह्वान किया कि 35 बिरादरी के लोग एक हो जाएं और मिलकर इस एक जाति का बहिष्कार करें. इसे लेकर उन्होंने कई सम्मेलन किए. इसमें उनका साथ दे रहे थे गुर्जर समुदाय से आने वाले पूर्व विधायक रोशन लाल आर्य जो जगह-जगह जाकर लोगों को जाटों के ख़ात्मे की शपथ दिलाते थे. वो कहते थे कि जाटों की दुकान से कोई सामान ना ख़रीदें, उनसे ताल्लुक ना रखें और रोज़ पाँच बार पाँच मिनट जाट जाति के नाश के लिए कामना करें.""
इन दोनों नेताओं के वीडियो सोशल मीडिया पर 2016 में बहुत वायरल हुए और इनकी चर्चा होने लगी. लेकिन बयानबाज़ी दूसरी तरफ से भी हो रही थी.
चालीस वर्षों से हरियाणा की राजनीति को क़रीब से देख रहे लेखक और वरिष्ठ पत्रकार पवन बंसल कहते हैं, ""हरियाणा में सैनी और आर्य का राजनीतिक क़द कुछ भी नहीं था. लेकिन जब उन्होंने जाटों को गालियाँ देनी शुरु कीं, उनके वर्चस्व को नकारा, तो वो सुर्खियों में आए. एक तरफ हरियाणा के ये दो नेता थे तो दूसरी तरफ यूपी से आयातित नेता यशपाल मलिक लगातार जाट आंदोलन के मंचों पर दिख रहे थे और वो दावे कर रहे थे कि जाट आंदोलन उनके नेतृत्व में चल रहा है.""
बंसल के अनुसार, ""कुछ लोग मानते हैं कि मलिक जाटों का मार्गदर्शन नहीं कर रहे थे बल्कि उन्हें भड़का रहे थे. ये भी माना जाता है कि यशपाल बीजेपी के इशारे पर ही काम कर रहे थे क्योंकि देशद्रोह जैसे मुक़दमों के बाद भी बीजेपी सरकार ने कभी मलिक को गिरफ़्तार नहीं किया. वो '35 बनाम 1' के ख़िलाफ़ बयानबाज़ी करते रहे, सूबे में घूमते रहे. ऐसी स्थिति में समाज दो धड़ों में टूटना तय था.""
बंसल मानते हैं कि हरियाणा में ग़ैर-जाट समुदायों के बीच उस वक़्त '35 बनाम एक' के नारे को इसलिए तेज़ी से स्वीकार किया गया क्योंकि लोगों को हुड्डा का विवादित बयान भी याद था.
जुलाई 2013 में हरियाणा के पूर्व मुख्यमंत्री भूपेंद्र सिंह हुड्डा ने दिल्ली में हुए 'अखिल भारतीय जाट महासभा सम्मेलन' में कहा था कि वो मुख्यमंत्री बाद में हैं, जाट पहले हैं. प्रदेश में उनके इस बयान की काफ़ी आलोचना हुई और राजनीतिक विश्लेषक इसे हुड्डा की एक बड़ी ग़लती मानते हैं.
बंसल कहते हैं, ""कौन नहीं जानता था कि वो जाति से जाट हैं. लेकिन संवैधानिक पद पर बैठकर ऐसी बात उन्हें नहीं करनी चाहिए थी क्योंकि अन्य जातियों के बीच इससे बड़ा ख़राब संदेश गया. वो बिना सोचे-समझे ऐसा कर रहे थे, ये भी नहीं माना जा सकता क्योंकि देवीलाल परिवार के साथ लगने वाले जाट वोटों को वो अपनी तरफ़ आकर्षित करना चाहते थे.""
""हुड्डा 2004 में जब पहली बार मुख्यमंत्री बने तो उनके पास आक्रामक समझे जाने वाले देसवाली (सोनीपत, रोहतक, झज्जर ज़िले) जाटों का वोट बैंक तो था, पर बांगड़ (हिसार ज़िले के आसपास का क्षेत्र) के जाटों का वोट चौटाला परिवार के पास था. ये दोनों अलग क्षेत्रों के नेता हैं. ऐसे में हुड्डा ने ये कोशिश की कि सभी जाटों को अपनी तरफ खींचा जाए. इसके लिए साल 2014 में चुनाव से पहले उन्होंने बिश्नोई, त्यागी, रोड़ जाति समेत जाटों को दस परसेंट आरक्षण की घोषणा की. ये माँग कई सालों से लंबित थी. इस दौरान वो आक्रामक बयानबाज़ी कर रहे थे और दिल्ली वाला बयान इसी सिलसिले का एक हिस्सा था.""
लेकिन इससे अन्य समुदायों में क्या संदेश गया, इस बारे में बलवंत तक्षक कहते हैं, ""जाटों को आरक्षण की घोषणा से दक्षिण हरियाणा (अहीरवाल क्षेत्र) में हलचल पैदा हुई और गुर्जर-यादव बहुल इस इलाक़े में ये चर्चा फैली कि जाट उनका हिस्सा खा जाएंगे. बाकी हरियाणा की तुलना में अहीरवाल क्षेत्र वैसे भी आर्थिक रूप से पिछड़ा इलाक़ा है और इस क्षेत्र के लोग तुलनात्मक रूप से कम समृद्ध हैं. वो कहने लगे कि सीएम भी जाट होगा, नौकरियाँ भी वो लेंगे तो ये तो राज करेंगे. जबकि हुड्डा ने जाटों को अलग से आरक्षण देने की बात की थी जो कि 27 परसेंट ओबीसी के आरक्षण से अलग था और बाद में कोर्ट में ये आरक्षण टिक भी नहीं पाया. नतीजा ये हुआ कि अहीरवाल क्षेत्र की सभी 11 सीटें उस चुनाव में बीजेपी को मिल गईं.""
बलवंत कहते हैं कि ""90 सीटों की विधानसभा में एकतरफा 11 सीटों की बढ़त बहुत बड़ी बात थी. राज्य में जाट-ग़ैर जाट की राजनीति के लिए बीजेपी को हुड्डा की ऐसी ही किसी ग़लती का इंतज़ार था. हुड्डा ने चुनाव के नज़दीक पहुँचकर लोगों को समझाने की काफ़ी कोशिश भी की, पर उनके स्पष्टीकरण काम नहीं आए.""
हरियाणा के कुछ हलकों में रिपोर्टिंग के दौरान हमने लोगों से सुना कि 'जब से राज्य में बीजेपी आई है, तभी से जाति की ये गंदी राजनीति शुरु हुई, वरना राज्य में सभी बिरादरियों का भाईचारा था'. लेकिन इतिहास का हवाला देकर कुछ राजनीतिक विश्लेषक इस बात को ग़लत साबित करते हैं.
हरियाणा के राजनैतिक इतिहास पर 'पॉलिटिक्स ऑफ़ चौधर' नाम की किताब लिख चुके वरिष्ठ पत्रकार सतीश त्यागी कहते हैं, ""जाट-ग़ैर जाट की राजनीति का प्रारम्भ मौजूदा दशक में, ख़ासकर 2014 के चुनाव से हुआ हो, ऐसा नहीं है. आज़ादी से पहले भी इस क्षेत्र में ये चीज़ें मौजूद थीं. जब 'रहबरे हिन्द' की उपाधि प्राप्त चौधरी छोटू राम का इस क्षेत्र में राजनीतिक दौर था, उसके इर्द-गिर्द भी ये चीज़ें आ गई थीं. जाट समुदाय से आने वाले छोटू राम पंजाब प्रांत में एक प्रभावशाली नेता थे और इस इलाक़े में कांग्रेस कमेटी के मुख्य पदों पर भी रहे थे. लेकिन जैसे ही राष्ट्रीय आंदोलन में महात्मा गांधी का बहुत ज़्यादा प्रभाव बढ़ा तो इस इलाक़े में आंदोलन की बागडोर वैश्यों और ब्राह्मणों के हाथ में चली गई.""
""पंडित श्री राम शर्मा इस इलाक़े से राष्ट्रीय आंदोलन के बड़े चेहरे के रूप में उभरे. तो छोटू राम को यह महसूस हो गया कि 'वैश्यों और ब्राह्मणों' के नेतृत्व के रहते खेतों में काम करने वाली जातियों का एजेंडा वो स्थापित नहीं कर पाएंगे और उन्होंने अपनी धारा बदल ली. कई जगह आप देखते हैं कि वो गांधी की आलोचना भी करते हैं. इसके बाद के इतिहास पर नज़र डालें तो पाएंगे कि इस क्षेत्र में पंडित श्री राम शर्मा बनाम चौधरी छोटू राम की राजनीति चलती रही है.""
""1962 के चुनाव के दौरान इसी राजनीति को एक नया मोड़ दिया कांग्रेस नेता भगवत दयाल शर्मा ने जिन्होंने जाट बहुल क्षेत्र झज्जर में प्रोफ़ेसर शेर सिंह जैसे कद्दावर जाट नेता को चुनौती दी. भगवत दयाल शर्मा को संयुक्त पंजाब के मुख्यमंत्री रहे प्रताप सिंह कैरों का आशीर्वाद प्राप्त था और कैरों चाहते थे कि हरियाणा (अंबाला डिवीजन) में कोई समान्तर जाट नेतृत्व ठीक से ना उभरे. उस दौर में देवी लाल और प्रोफ़ेसर शेर सिंह नामी जाट चेहरों के तौर पर पहचान बना रहे थे.""
""इसलिए उनके कद को कम करने के लिए कैरों ने भगवत दयाल शर्मा का इस्तेमाल किया. इस चुनाव में शर्मा ने भरपूर कोशिश की थी कि समाज में ध्रुवीकरण हो और वोट दो हिस्सों में टूट जाएं. एक तरफ जाट हों और दूसरी तरफ अन्य समुदाय के लोग. इसका नतीजा भी वो पहले से जानते थे और वही हुआ. हरियाणा से केंद्र में मंत्री बनने वाले पहले नेता और तीन बार के विधायक प्रोफ़ेसर शेर सिंह को भगवत दयाल शर्मा ने पछाड़ दिया और जाति आधारित राजनीति ने अपना काम किया.""
त्यागी कहते हैं कि ""भगवत दयाल शर्मा ने इसके बाद एक काम और किया कि नया सूबा (हरियाणा) बनते ही जो चुनाव हुए उनमें अपनी ही पार्टी के उन सभी लोगों को उन्होंने निर्दलीय प्रत्याशी खड़े करके हरवा दिया जो सीएम की दौड़ में उनके प्रतिद्वंद्वी हो सकते थे. जब इसकी पोल खुली तो उनके ख़िलाफ़ एक मोर्चा बना जिसमें वो सब नेता शामिल हुए जिन्हें शर्मा ने हरवाया था. इनका नेतृत्व जाट नेता देवी लाल और यादवों के नेता राव बिरेंद्र सिंह कर रहे थे. इस मोर्चे के बारे में कहा गया था कि खेतों में काम करने वाली जातियाँ एक ब्राह्मण के नेतृत्व को ख़ारिज कर रही हैं. लेकिन उस समय इतनी खुलकर बातें नहीं होती थीं. सोशल मीडिया था नहीं. फिर भी समाज में एक समझ बनी कि कौन किसके वर्चस्व को ललकार रहा है.""
पवन बंसल बताते हैं कि हरियाणा की राजनीति में जातियों के बीच का संघर्ष 'ग़ैर जाट नेता' के तौर पर मशहूर हुए भजन लाल बिश्नोई के दौर में भी खुले तौर पर दिखाई देता था. भजन लाल चाहते भी थे कि जाट-ग़ैर जाट की राजनीति प्रदेश में चले जिसमें वो काफ़ी हद तक सफ़ल भी रहे.
उन्होंने बताया, ""1982 में 'शेरे हरियाणा' कहे जाने वाले चौधरी देवीलाल सिहाग को हटाकर भजन लाल बिश्नोई के मुख्यमंत्री बनने से 'जाति का झगड़ा' फिर शुरु हुआ. 1982 के चुनाव में देवीलाल और जनता पार्टी का गठबंधन था और कुछ निर्दलीय विधायकों को जोड़कर बहुमत भी उनके साथ था. लेकिन राज्य के पूर्व गवर्नर गणपत राव देवजी तपासे ने तय वक़्त से पहले भजन लाल को मुख्यमंत्री पद की शपथ दिला दी. भजन लाल जोड़तोड़ कर सरकार बनाने में सफ़ल हो गए. पर उनके इस राजनीतिक स्टाइल से सूबे का सबसे बड़ा वोट बैंक यानी जाट समुदाय उनसे नाराज़ हो गया.""
""अपनी हाज़िर जवाबी के लिए चर्चा में रहने वाले भजन लाल ने हरियाणा में अपनी राजनीति की शुरुआत यह कहकर की थी कि 'बिश्नोई भी तो जाट ही होते हैं'. वो काफ़ी समय तक ख़ुद को जाट सिद्ध करने में लगे रहे और वो इसे लेकर गंभीर भी थे. वो हवाला देते थे कि हरियाणा के रेवेन्यु रिकॉर्ड में बिश्नोई समुदाय को जाट ही लिखा जाता है. लेकिन जाट कहते रहे कि बिश्नोइयों और जाटों में सामाजिक और सांस्कृतिक अंतर है, इसलिए उन्होंने भजन लाल को स्वीकार नहीं किया.""
इसके बाद भजन लाल ने अपनी राजनीति को कैसे बदला, बलवंत तक्षक इसका ज़िक्र करते हैं.
वो बताते हैं, ""भजन लाल जब खुलकर जाट नेता देवीलाल के सामने आए तो उन्होंने कहना शुरु किया कि वो भी शरणार्थी हैं, पाकिस्तान के बहावलपुर से आए हैं. वो ख़ुद को पंजाबियों और अन्य पिछड़ी जातियों का नेता कहने लगे थे. लेकिन हरियाणा में जाति आधारित राजनीति का वो दौर इतना उग्र नहीं था जितना अब है.""
""इसका एक कारण तो ये है कि सूबे में अन्य जातियाँ आज की तुलना में राजनीतिक रूप से कम सक्रिय थीं और 1987 के चुनाव में देवीलाल ने सबको साथ लेकर चुनाव लड़ा, तो सामाजिक टूट दिखाई देनी बंद हो गई. इसके बाद राज्य में जो चुनाव हुए, उनमें सरकारों की नीतियों की आलोचना तो हुई पर जाति के आधार पर राजनीति खुलेतौर पर नहीं दिखी. 2014 में इस फ़ॉर्मूले को दोबारा आज़माया गया.""
हरियाणा में चुनावी कवरेज के दौरान जब हमने जाट समुदाय के कुछ प्रभावशाली लोगों से बात की तो उन्होंने कहा कि बीजेपी के नेता जाट समुदाय को हरियाणा का 'मुसलमान' बना रहे हैं यानी जिस तरह देश में हिंदुओं के वोटों को एक तरफ करने के लिए वो मुसलमानों के ख़िलाफ़ बयानबाज़ी करते हैं, हरियाणा में जाटों के ख़िलाफ़ कर रहे हैं.
इसके लिए जाट समुदाय के अधिकांश लोग राजकुमार सैनी जैसे नेताओं को कसूरवार ठहराते हैं और कहते हैं कि बीजेपी ने सैनी के ख़िलाफ़ कभी कोई एक्शन नहीं लिया.
लेकिन सैनी को तो बीजेपी के अन्य वरिष्ठ नेता भी ग़ैरज़िम्मदाराना बयानबाज़ी करने वाला नेता मानते हैं.
पत्रकार बलवंत तक्षक ने बताया, ""साल 2016 में जब राजकुमार जाटों के ख़िलाफ़ तीखी बयानबाज़ी कर रहे थे, तब वो कुरुक्षेत्र से बीजेपी के सांसद थे. उस दौरान बीजेपी कहती रही कि सैनी के बयानों से पार्टी का कोई वास्ता नहीं, ये उनके व्यक्तिगत बयान हैं. लेकिन ये भी सच है कि तमाम आग उगलने के बाद भी राजकुमार सैनी को पार्टी से बाहर नहीं किया गया. बीजेपी ने उन्हें बदनाम होने दिया और जब उनके रास्ते बंद होने लगे तो उन्हें अपने खेमे में सबसे पीछे की कतार में बैठाना शुरु कर दिया.""
सैनी ने 1996 में पहली बार कोई चुनाव जीता था. वो हरियाणा विकास पार्टी (बंसी लाल) की सरकार में परिवहन मंत्री रहे. जब वो पार्टी टूटी तो चौटाला के साथ चले गए और 2019 के लोकसभा चुनाव में ऐलान किया कि उनकी 'लोकतंत्र सुरक्षा पार्टी' को बीएसपी का समर्थन प्राप्त है, लेकिन वो कुछ हासिल नहीं कर पाए.
सैनी अब जाटों के साथ-साथ बीजेपी के ख़िलाफ़ भी बयानबाज़ी करते हैं और कहते हैं कि बीजेपी ने उनका इस्तेमाल किया.
वहीं '35 बनाम 1' के नारे को तूल देने के लिए लगभग सभी राजनीतिक पार्टियाँ, जाट समुदाय और तो और बीजेपी के प्रवक्ता भी आज राजकुमार सैनी को ही दोषी ठहराते हैं.
बीबीसी ने इस बारे में राजकुमार सैनी से बात की. उन्होंने कहा, ""53 साल के हरियाणा में पाँच मुख्यमंत्रियों ने क़रीब 40 साल तक राज किया जो एक ही समाज के हैं. इन लोगों ने जमकर जातिवाद फैलाया. 50 परसेंट से ज़्यादा रोज़गार इन्होंने अपने लोगों को दिए. जबकि दलितों और अन्य पिछड़ों को सिर्फ़ 25 परसेंट हिस्सेदारी मिली. तो इन दो वर्गों का जो रोष था, हमने उसे आवाज़ दी. '35 बनाम 1' का जो नारा है वो इनकी गुंडागर्दी को एक अल्टिमेटम था कि हम तुम्हें ठिकाने लगाएंगे.""
""जब हम सूबे की सबसे बड़ी जाति को ललकार रहे थे तो बीजेपी साथ खड़ी रही. लेकिन जब पार्टी में हमने अपनी हिस्सेदारी माँगी तो हमें नकार दिया गया. 2014 में बीजेपी मोदी को लाई बैकवर्ड का नेता बनाकर, उसने भी कुछ नहीं किया. 27 परसेंट के रिज़र्वेशन के बाद और 50 परसेंट हिस्सेदारी की मंडल कमीशन की सिफ़ारिशों के बाद भी हमारी हिस्सेदारी नहीं बढ़ी. इसलिए पिछड़े वर्ग में बीजेपी के ख़िलाफ़ और उन पाँच जाट मुख्यमंत्रियों के ख़िलाफ़ आक्रोश है.""
राजकुमार सैनी कहते हैं कि बीजेपी ने 2014 के विधानसभा चुनाव में मिडिल ऑर्डर की जातियों (अहीर, गुर्जर और यादव) को बड़े ख़्वाब दिखाए थे पर उन्हें धोखा ही मिला और इसका असर इस चुनाव में दिखेगा.
सैनी के इन दावों में कितना दम है, इसका फ़ैसला अगले सप्ताह हरियाणा चुनाव के नतीजे करेंगे.
अगर '35 बनाम एक' के नारे को संदर्भ में रखें, तो जाटों के सामने हरियाणा के ग़ैर जाट समुदाय की कौनसी जातियाँ हैं जो राजनीतिक रूप से जाटों के सामने हैं?
इस सवाल पर वरिष्ठ पत्रकार सतीश त्यागी ने कहा, ""जाटों के नेतृत्व को चुनौती देने वालों में इस वक़्त पंजाबी समुदाय सबसे आगे है. भजन लाल बिश्नोई के बाद मनोहर लाल खट्टर के रूप में इस समुदाय को एक चेहरा मिला है और राजनीतिक रूप से कम सक्रिय समझे जाने वाले इस समुदाय की हरियाणा में नई राजनीतिक पहचान बनी है.""
""दूसरे नंबर पर ब्राह्मणों की जमात है जिन्हें यहाँ राजनीतिक रूप से महत्वकांक्षी समझा जाता है. भदवत दयाल शर्मा के बाद राम विलास शर्मा जैसे ब्राह्मण चेहरे बीजेपी के साथ रहे हैं. 2019 के लोकसभा चुनाव में जाट समुदाय के 'मक्का' कहे जाने वाले रोहतक संसदीय क्षेत्र से बीजेपी के ब्राह्मण प्रत्याशी डॉक्टर अरविंद शर्मा को जीत मिली तो हुड्डा खेमे के लिए इसे अब तक का सबसे बड़ा झटका माना गया क्योंकि इससे यह संदेश और भी मज़बूती से गया कि जाटों को उनके गढ़ में भी हराया जा सकता है.""
त्यागी कहते हैं कि बीजेपी ने प्रदेश में इन दो जातियों को ज़्यादा तरजीह दी है, इसका ये मतलब नहीं है कि पार्टी ने जाटों से किनारा कर लिया है.
वो कहते हैं, ""बीते वर्षों में बीजेपी की छवि ग़ैर-जाट पार्टी की बनी है. पार्टी चाहती है कि ये छवि बनी रहे. लेकिन पार्टी ये भी चाहती है कि जाट समुदाय उनसे विमुख ना हो. यही वजह है कि पार्टी के प्रदेश अध्यक्ष जाट हैं और सरकार में महत्वपूर्ण पदों पर बैठे कुछ विधायक भी जाट समुदाय से आते हैं.""
पत्रकार सत सिंह धनखड़ इस संदर्भ में ज़मीनी स्तर पर हो रहे बदलावों का ज़िक्र करते हैं.
वो कहते हैं कि ""पहलवान बबीता फ़ोगाट जैसे अन्य नामी जाट चेहरों की बीजेपी में एंट्री, फिर भी साधारण बात है. लेकिन गाँवों में असाधारण तरीक़े से जाटों का वोट बीजेपी के पक्ष में झुका है. इनमें वो घर-परिवार शामिल हैं जो ये सवाल उठाते हैं कि हुड्डा और चौटाला ने उन्हें क्या दिया? स्थानीय स्तर पर बीजेपी के कार्यकर्ता और नेता ऐसे ही जाट परिवारों की निशानदेही कर, उन्हें सहलाने का काम कर रहे हैं.""
सत सिंह कहते हैं कि ""हरियाणा के निर्माण के समय से ही जाट समुदाय राजनीति में हावी रहा है. इस वजह से भी जाटों में सत्ता के क़रीब रहने की ललक है. सभी लोग पार्टियों में चुनावी टिकट लेने नहीं जाते. बहुत सारे लोग ऐसे हैं जिनका सत्ता के क़रीब रहकर अपने काम निकालने और राजनीतिक सहुलियतें लेने का स्वभाव बन चुका है क्योंकि उनका व्यवसाय, उनकी नौकरियाँ, उनके तबादले, इन सब पर सत्ताधारी दल का अंकुश होता है. तो ऐसे जाट भी सत्ताधारी दल की तरफ शिफ़्ट हुए हैं.""
अंत में हरियाणा के लेखक भीम सिंह दहिया की क़िताब 'पावर पॉलिटिक्स इन हरियाणा' का हवाला देकर सत सिंह कहते हैं, ""जाट ज़्यादा समय तक सत्ता की ताक़त से दूर नहीं रह सकते और उन्हें कोई फ़र्क नहीं पड़ता कि वो प्रभावशाली भूमिका में रहने के लिए किसके साथ गठबंधन करते हैं. अगर आप उनको कम महत्त्व वाली भूमिका में शिफ़्ट करेंगे, तो वो या तो गठबंधन तोड़ देंगे या उस पार्टी को ही तोड़ने लगेंगे. खट्टर के मुख्यमंत्री बनने पर जाटों में नाराज़गी की यही वजह थी और अब जिन परिवारों में टूट-फूट हो रही है, वहाँ भी कारण यही है.""
इन सभी राजनीतिक विश्लेषकों की राय है कि '35 बनाम 1' के नारे से और सूबे की अन्य जातियों के राजनीतिक तौर पर सक्रिय होने के कारण राज्य की 90 में से क़रीब 18 सीटें ही अब ऐसी बची हैं जहाँ जाटों का वोट निर्णायक है. वरना एक समय था जब ये संख्या 30 हुआ करती थी."
ObjectId(5dad9a354ba71f83eec36b0a),https://www.bbc.com/hindi/international-50112865,"'इमरान नाकाम बल्लेबाज़, मोदी की लूज़ बॉल का इंतज़ार': उर्दू प्रेस रिव्यू","पाकिस्तान से छपने वाले उर्दू अख़बारों में इस हफ़्ते भारत प्रशासित कश्मीर, एफ़एटीएफ़ और एक विपक्षी नेता मौलाना फ़ज़लुर्रहमान के होने वाले आज़ादी मार्च से जुड़ी ख़बरें सबसे ज़्यादा सुर्ख़ियों में रहीं.
भारत प्रशासित कश्मीर में महिलाओं के एक प्रदर्शन का ज़िक्र पाकिस्तान के सभी अख़बारों में है. जम्मू-कश्मीर के पूर्व मुख्यमंत्री फ़ारुक़ अब्दुल्लाह की बहन और बेटी महिलाओं के एक विरोध प्रदर्शन का नेतृत्व कर रही थीं. भारतीय सुरक्षा बलों ने रैली को नाकाम बनाते हुए फ़ारुक़ अब्दुल्लाह की बहन और बेटी समेत दर्जनों महिलाओं को हिरासत में ले लिया था.
इस पर अख़बार एक्सप्रेस ने सुर्ख़ी लगाई है, ''भारत निहत्थी महिलाओं से भी ख़ौफ़ज़दा, फ़ारुक़ अब्दुल्लाह की बहन, बेटी समेत दर्जनों गिरफ़्तार.''
शुक्रवार को पाकिस्तान के कई शहरों में भारत प्रशासित कश्मीर में रह रहे लोगों के समर्थन में प्रोग्राम आयोजित किए गए.
अख़बार दुनिया के मुताबिक़ शुक्रवार को लोगों ने काली पट्टी बांध कर कश्मीरियों पर कथित भारतीय ज़ुल्म के विरोध में प्रदर्शन किया.
पाकिस्तान के प्रधानमंत्री इमरान ख़ान ने भी अपनी बांह पर काली पट्टी बांधी जिस पर लिखा था, ''मैं कश्मीर हूं.''
इमरान ख़ान भले ही हर फ़ोरम पर भारतीय प्रधानमंत्री नरेंद्र मोदी के ख़िलाफ़ बयान देते रहते हैं और कश्मीरियों का समर्थन करते रहते हैं लेकिन पाकिस्तान में एक वर्ग ऐसा भी है जो कश्मीर के मामले में इमरान ख़ान की कड़ी आलोचना करता है और उन्हें इस मामले में पूरी तरह असफल मानता है.
अख़बार जंग में सलीम साफ़ी ने एक कॉलम लिखा है जिसका शीर्षक है 'कश्मीर-अब क्या होगा?'.
इस कॉलम में उन्होंने कश्मीर के मामले में पाकिस्तान और ख़ासकर प्रधानमंत्री इमरान ख़ान की जमकर आलोचना की है. उनके अनुसार कश्मीर के मामले में इमरान ख़ान बुरी तरह नाकाम रहे हैं. 
वो लिखते हैं कि 65, 71 और फिर करगिल की जंग हुई. इन जंगों के अलावा भी कई बार ऐसा हुआ कि भारत और पाकिस्तान की सेना एक दूसरे के सामने आईं लेकिन कभी भी भारत सरकार ये हिम्मत नहीं कर सकी कि कश्मीर के संवैधानिक अधिकारों में कोई बदलाव कर सके. 
ये पहली बार हुआ है जब नरेंद्र मोदी के नेतृत्व वाली भारत सरकार ने कश्मीर के संवैधानिक अधिकारों को छीनते हुए उसके विशेष राज्य के दर्जे को ख़त्म कर दिया है.
वो आगे लिखते हैं, ''कहा जा रहा था कि मोदी ने कश्मीर के मामले में ये फ़ैसला लेकर पाकिस्तान की तरफ़ एक लूज़ बॉल फेंक दी है और अब इस पर छक्का लगाना हमारा काम है. यहां तक कहा जाने लगा कि कश्मीर की आज़ादी अब या कभी नहीं.लेकिन सवाल ये है कि मोदी की इस लूज़ बॉल पर पाकिस्तान ने कितने रन बना लिए. मेरी नज़र में चौका-छक्का तो दूर की बात है, पाकिस्तान एक भी रन नहीं बना सका. इमरान एक नाकाम बल्लेबाज़ की तरह मोदी से दूसरी लूज़ बॉल का इंतज़ार कर रहे हैं.''
सलीम साफ़ी इसका कारण बताते हुए लिखते हैं, ''इसकी सबसे बड़ी वजह ये है कि हम अपने ऊपर भरोसा करने के बजाए अमरीका को अम्पायर समझने और उस पर निर्भर रहने की ग़लती करते हैं.''
संयुक्त राष्ट्र महासभा की बैठक में इमरान ख़ान ने ज़ोरदार तक़रीर ज़रूर की लेकिन पाकिस्तान को अमरीका का कोई समर्थन नहीं मिला. यूएन असेम्बली की बैठक में इस्लामी देशों में से केवल दो तुर्की और मलेशिया और बाक़ी दुनिया में केवल चीन के विदेश मंत्री ने कश्मीर का ज़िक्र किया.
चीन के राष्ट्रपति शी जिनपिंग जब भारत आए तो उन्होंने कश्मीर पर कोई बात नहीं की.
इतिहास में पहली बार हुआ कि कश्मीर के मुद्दे पर बातचीत के लिए पाकिस्तान इस्लामी देशों के संगठन ओआईसी की बैठक तक नहीं बुलवा सका.
वो आगे लिखते हैं, ''अफ़सोस की बात है कि ओआईसी का नेतृत्व इस समय सऊदी अरब कर रहा है जिसकी सुरक्षा के लिए हमने अपने अपने पूर्व सेना प्रमुख जनरल राहील शरीफ़ को भिजवा रखा है और जिसके ग़म में हम कश्मीर के मसले को छोड़कर सऊदी अरब और ईरान के बीच मध्यस्थता करने में लगे हैं.''
इमरान ख़ान के इस क़दम की भी सलीम साफ़ी जमकर आलोचना करते हुए लिखते हैं, ''मुझे तो लगता है कि कश्मीर के मामले में नाकामी के बाद उससे ध्यान हटाने के लिए ही वो सऊदी अरब और ईरान के बीच मध्यस्थता करने का ढोंग रचा रहे हैं. लेकिन हम वहां भी कुछ नहीं कर सकते क्योंकि न तो हम सऊदी अरब से और न ही ईरान से कोई बात मनवा सकते हैं.''
इसके अलावा फ़ाइनैंशियल एक्शन टास्क फ़ोर्स (एफ़एटीएफ़) के पाकिस्तान के बारे में दिए गए फ़ैसले की ख़बर भी सारे अख़बारों में प्रमुखता से छपी.
एफ़एटीएफ़ ने पाकिस्तान को ग्रे लिस्ट में बरक़रार रखने का फ़ैसला किया है. लेकिन उसने पाकिस्तान को सख़्त चेतावनी देते हुए कहा है कि अगर पाकिस्तान ने फ़रवरी 2020 तक इस मामले में ज़रूरी क़दम नहीं उठाया तो फिर उसे ब्लैक लिस्ट में डाला जा सकता है.
लेकिन कई अख़बारों ने इसमें भी भारत का नाम घसीटने की कोशिश की है. जंग, दुनिया और नवा-ए-वक़्त जैसे अख़बारों ने सुर्ख़ी लगाई है, ''पाकिस्तान को ब्लैक लिस्ट में शामिल कराने की भारतीय कोशिश नाकाम.''
इसके अलावा एक प्रमुख विपक्षी नेता मौलाना फ़जलुर्रहमान की प्रस्तावित आज़ादी मार्च और ब्रिटेन के शाही जोड़े की पाकिस्तान यात्रा की ख़बर भी सुर्ख़ियों में रही."
ObjectId(5dad9a354ba71f83eec36b0b),https://www.bbc.com/hindi/india-50115946,#100WOMEN: रेप और डिप्रेशन से उबरने में योग ने कैसे की एक महिला की मदद,"21 साल की उम्र में नताशा असल मायनों में जीवन जीना सीख पाईं. ये वो वक्त था जब उनके ब्वायफ्रेंड उन्हें छोड़ उनकी ज़िंदगी से बाहर चले गए.
नताशा के लिए ये वक्त अपने भीतर चल रहे सभी तरह के द्वंदों को ख़त्म करने का था. लेकिन उनके घाव गहरे थे.
जब नताशा करीब साढ़े तीन साल की थीं उन्होंने देखा कि उनकी मां ने एक दिन अचानक खुद को आग लगा ली. मानसिक रोग (स्कित्ज़ोफ्रेनिया) से पीड़ित उनके पिता को रिमांड होम भेज दिया गया. नताशा अपने गॉडपेरेन्ट्स के साथ रहने लगीं.
सात साल की उम्र में उनके साथ बलात्कार किया गया. एक व्यक्ति ने उनके साथ ज़ोर ज़बर्दस्ती की थी लेकिन इसके बारे में उन्होंने किसी को कुछ नहीं बताया.
इसके बाद के सालों में उन्हें कई बार यौन हिंसा का सामना करना पड़ा लेकिन उन्होंने किसी को इसके बारे में कुछ नहीं बताया.
नताशा ने बीबीसी को बताया, ""मेरा पूरा बचपन खुद को दोषी ठहराने के दर्द में बीता. मैं हर बात के लिए खुद को ज़िम्मेदार मानती थी.""
""दर्द शायद इस तरह मेरी ज़िंदगी का हिस्सा बन गया था कि मुझे खुद को पीड़ित समझना अच्छा लगने लगा था. मुझे लगता था कि मेरे साथ बुरा होना ही चाहिए.""
नताशा अपने शरीर के साथ भी सहज नहीं थीं, उन्हें खुद पर भरोसा नहीं था. उन्हें डांस में आज़ादी की किरण दिखी. इसके साथ आत्मविश्वास के साथ वो खुद को बेहतर तरीके से व्यक्त करने लगी थीं.
मुंबई के एक स्थानीय डांस स्कूल में उन्होंने जैज़, बैले और कॉन्टेम्पोरेरी डांस सीखा.
लेकिन वो अपने इस शौक़ को आगे नहीं बढ़ा पाईं. घुटने में चोट लगने के कारण वो फिर डांस नहीं कर सकती थीं. 
इसी उम्र में डिस्लेक्सिया (पढ़ने में आने वाली एक मानसिक समस्या) और बुलिंग (स्कूल में परेशान किए जाने) के कारण उन्होंने पढ़ाई में भी काफी महत्वपूर्ण समय गँवा दिया.
किसी तरह उन्होंने स्नातक की डिग्री ली और फिर उनकी मां (जिन्होंने उनको पाला था) ने उन्हें टीचर बनने की राय दी. उनकी मां का मानना था कि ये नताशा के लिए सुरक्षित नौकरी होगी.
नताशा कहती हैं कि उनके नए परिवार ने उन्हें जिस तरह संभव हुआ प्यार ही दिया लेकिन उन्हें हमेशा इसमें कमी ही दिखती रही.
वो कहती हैं, ""ये सब मेरी ही सोच थी. मैं कभी भी कुछ स्वीकार करने के लिए तैयार नहीं थी, मैं कभी अपनी बात किसी को नहीं बताती थी.""
वो कहती हैं, ""मैं किसी हाल में टीचर नहीं बनना चहती थी.""
इसके बाद नताशा के जीवन में एक अहम मोड़ आया, उनका ब्रेक-अप हुआ और इसके साथ उनमें एक बदलाव की चाहत भी जागी.
नताशा कहती हैं, ""मुझे पता था कि अब मेरे लिए चीज़ें बेहतर होना ज़रूरी था.""
ये वो वक्त था जब नताशा ने एक बड़ी बात सीखी, ""आपको खुद अपने मानसिक स्वास्थ्य का ख़याल रखना होगा क्योंकि आपके लिए कोई और ये काम नहीं करेगा.""
नताशा ने पाया कि वो खुद को दोष देने से उबर रही हैं और अपने शरीर के साथ सहज भी हो रही हैं. 
वो कहती हैं, ""मेरे हिसाब से डिप्रेशन का मतलब होता है किसी भी व्यवहार की अति हो जाना. कभी-कभी मैं इतना खाना खा लेती थी कि सांस लेना भी मुश्किल हो जाता था. इसके बाद मैं कई बार उल्टी भी कर देती थी. और कई बार ऐसा भी होता था कि मैं अपने आप को भूखा रखती थी. कभी-कभी मैं सिर्फ सोई रहती थी जबकि कई बार मैं बिल्कुल भी नहीं सोती थी.""
भारत में मानसिक स्वास्थ्य को सामाजिक कलंक की तरह देखा जाता है और इससे पीड़ित लोगों की परेशानियों को अनदेखा किया जाता है. 
विश्व स्वास्थ्य संगठन के अनुसार प्रत्येक चार में से एक व्यक्ति किसी न किसी तरह की मानसिक समस्या से ग्रस्त है और डिप्रेशन बेहद गंभीर चिंता का विषय है.
कम उम्र में ही नताशा ने इसके लिए इलाज कराना शुरु कर दिया था लेकिन इस बार उन्होंने अपने स्वास्थ्य की बेहतरी के लिए कुछ और रास्ते अपनाने का फ़ैसला किया. 
इस पर आगे बढ़ते रहने के लिए उन्होंने एक डायरी बनाई जिसमें वो रोज़ाना घटने वाली उन बातों का ज़िक्र करती थीं जिसके लिए वो ईश्वर को धन्यवाद कहना चाहती हैं. साथ ही उन्होंने अपने लिए कुछ उद्देश्य भी तय किए.
""मेरा डिप्रेशन और फिर उसके कारण रहने वाला तनाव- इन बातों ने ही मुझे प्रेरणा दी कि मैं इससे बाहर निकलूं.""
""मैं हर दिन अपने लिए छोटे-छोटे काम तय करने लगी थी. जैसे कि शाम को पांच मिनट की वॉक के लिए बाल कंघी कर के घर से बाहर निकलना.""
उन्होंने फ़ैसला किया कि जिस दिन वो अपने लिखे उद्देश्यों को पूरा नहीं कर पाएंगी वो खुद को दोष नहीं देंगी.
नताशा कहती हैं, ""मैं खुद से कहती थी कि नाकाम होना कोई गुनाह नहीं. मैं एक बार फिर से कोशिश करूंगी. मैं खुद से प्यार करना सीख रही थी.""
अपनी ज़िंदगी में घट रही बातों से जूझने का उन्होंने ये नया तरीका अपनाया था. वो कहती हैं कि ""मुझे याद है कि जब मुझे मेरे डॉक्टर मुझसे पूछा कि मैं कैसी हूं तो मैंने कहा था मैं ठीक हूं आप कैसे हैं.""
""मैं दूसरों से इतना प्यार करती थी कि मैं खुद से प्यार करना भूल ही गई थी.""
डिप्रेशन और तनाव से उबरने की कोशिश में नताशा के जीवन में मेडिटेशन (ध्यान लगाना) बेहद अहम हो गया था.
धीरे-धीरे उन्होंने इसके साथ मानसक और शारीरिक स्वास्थ्य के लिए योग करना शुरु किया.
वो कहती हैं, ""चोट लगने के बाद मैं डांस या किसी तरह का काम जिसमें शरीर पर प्रेशर पड़े, नहीं कर सकती थी. लेकिन मैंने सोशल मीडिया पर देखा कि दुनिया भर की महिलाएं अपने शरीर को खुबसूरत भावभंगिमाओं में पेश कर रही हैं और मुझे ये आश्चर्यजनक लगता था.""
वो भी एक एक कदम आगे बढ़ना चाहती थी और ऐसा ही कुछ करना चाहती थीं.
लेकिन इसका मतलब था कि उन्हें साधारण आसनों के साथ-साथ सांसों पर काबू करने के लिए बेहतर तरीके से प्राणायाम सीखना होगा.
नताशा कहती हैं, ""योग से मुझे अपने मन को स्थिर बनाए रखने में मदद मिलती है. ये प्रक्रिया धीमी ज़रूर है लेकिन इससे मुझे जो कुछ हासिल हुआ है वो उत्साह बढ़ाने वाला है.""
पांच साल बीतने के बाद वो खुद को बेहतर स्थिति में मानती हैं.
नताशा कहती हैं, ""आज की तारीख में, चाहे कुछ हो जाए मैं रोज़ सवेरे कुछ देर के लिए योगभ्यास करती हूं और फिर कुछ देर के लिए ध्यान लगाती हूं.""
नताशा कहती हैं कि इससे अधिक तनाव वाले दिन भी कम तनाव वाले दिन बन जाते हैं और उन्हें खुद को प्यार करने के अपने नियम का पालन करने में मदद मिलती है.
नताशा ने तय किया है कि वो अपनी जीवन शैली बदल देंगी और वो योग शिक्षिका के रूप में दूसरों को योग सिखाती हैं.
नताशा अब 27 साल की हो चुकी हैं. अब भी उनकी ज़िंदगी में कोई दिन बुरा गुज़रता है लेकिन अब उन्होंने आगे बढ़ना सीख लिया है.
नताशा अब एक योग शिक्षिका हैं, मानसिक स्वास्थ्य के बारे में जागरूकता बढ़ाती हैं और सोशल मीडिया इंफ्लुएंसर हैं. वो मानती हैं उनका सफर खुद को अपनाने की शुरुआत से हुआ.
अपने इंस्टाग्राम प्रोफाइल में उन्होंने लिखा है, ""मेरे बारे में आप जो कहेंगे मैं वो और उससे भी बहुत बुरा अपने बारे में पहले ही सोच चुकी हूं.""
वो अपने 245 हज़ार फॉलोअर्स को अपने शरीर से प्यार करना सिखाती हैं और उन्हें योग अपनाने के लिए प्रेरित करती हैं. लेकिन ये उनके लिए वो जगह भी है जहां वो अपने अनेक मूड और अपने निजी जीवन के अनुभवों को भी बयां करती हैं.
""अपने दिमाग़ के भीतर मैं खुद को पीड़ित के रूप में देखना पसंद करने लगी थी. मैंने खुद को वहां से बाहर निकालने की कोशिश करती थी और फिर मैं ही फिर उसी सोच को बनाए रखना भी चाहती थी.""
एक इंफ्लुएंसर के तौर पर वो सोशल मीडिया में ट्रोल करने वालों के निशाने पर भी रहती हैं. कोई उन्हें 'चरित्रहीन' कहता है, कोई 'आसानी से उपलब्ध महिला', कोई 'बदसूरत' कहता है तो कोई 'बेकार' कहता है.
लेकिन अब ये शब्द नताशा को परेशान नहीं करते. नताशा कहती हैं, ""मैंने ज़िंदगी को देखने का नज़रिया ही बदल दिया है और अब मैं बेहतर तरीके से काम करने की कोशिश करती हूं.""
""मुझे यहां तक पहुंचने में 20 साल लगे और मुझे अभी और भी बहुत कुछ हासिल करना है. अभी मेरी एक-एक सांस के साथ मेरा स्वास्थ्य सुधर रहा है.""
बीबीसी 100 वीमेंस, हर साल दुनियाभर की 100 प्रभावी और प्रेरक महिलाओं की कहानियां आपके सामने लाती है. इन महिलाओं को केंद्र में रखते हुए बबीस इनके जीवन की प्रेरणा देने वाली कहानियों को डॉक्यूमेन्ट्री, लेख और साक्षात्कार के माध्यम से पूरी दुनिया के सामने लाने का काम कर रहा है.
आप 
, 
 और 
 पर #100Women का इस्तेमाल कर हमारे साथ जुड़ सकते हैं."
ObjectId(5dad9a364ba71f83eec36b0c),https://www.bbc.com/hindi/sport-49804324,दुती चंद का परिवार स्वीकार कर पाया है उनका समलैंगिक रिश्ता?,"'मैं समलैंगिक रिश्ते में हूं'. 
इस बात को समाज के सामने स्वीकार करना दुती चंद के लिए कितना मुश्किल रहा होगा?
19 मई को इसी साल उन्होंने अपना यह सच दुनिया को बताया. 
तब उनका सबसे कड़ा विरोध परिवार की उस सदस्य ने किया जिससे कभी प्रेरणा लेकर दुती चंद ने दौड़ना शुरू किया था. कभी कबड्डी की खिलाड़ी रहीं, बड़ी बहन सरस्वती चंद खुलकर अपनी बहन के समलैंगिक रिश्ते के ख़िलाफ़ बोलती नज़र आईं. 
इस बात को अब चार महीने बीत चुके हैं. जुलाई के महीने में नपोली में आयोजित हुए वर्ल्ड यूनिवर्सिटी गेम्स में दुती चंद ने गोल्ड मेडल जीता. 
अब वह ओलंपिक में क्वालीफ़ाई करने के लिए दोहा में 27 सितंबर को आयोजित होने जा रहे वर्ल्ड एथलेटिक्स चैंपियनशिप में भाग लेने जा रही हैं. 
उनकी ज़िंदगी खेल के मैदान पर तो रफ़्तार लेती दिखाई दे रही है लेकिन क्या निजी रिश्तों की समस्या वहीं ठहरी हुई है? 
बीबीसी से बातचीत में उन्होंने अपनी ज़िंदगी से जुड़ी कई बातें साझा कीं.
इसमें कोई शक नहीं कि मेरी बहन ने मेरे धावक बनने के सफ़र में अहम भूमिका निभाई. वह मुझे दौड़ने की प्रेरणा देती रही़. लेकिन, हर इंसान अलग होता है और उसकी इच्छाएं भी अलग-अलग होती हैं. काश की मेरी बहन ये समझ पाती. 
अब मैं क्या करूं अगर मुझे एक लड़की से प्यार है. सरस्वती (बड़ी बहन) अब तक मुझे समझ नहीं पाई है. उसके साथ रिश्तों में थोड़ी दरार आ गई है लेकिन मुझे उम्मीद है कि घर के छोटे-मोटे झगड़ों की तरह एक दिन ये दरार भी शायद भर जाए. 
आपने सही कहा. दरअसल, मेरे खेल की जब बात आती है तो मेरा परिवार मेरी ढाल बनता है, मुझे समझता है, मेरी परेशानियों को दूर करने की कोशिश करता है. लेकिन, जब निजी ज़िंदगी में विश्वास और साथ की उम्मीद करती हूं तो वह कोना परिवार की ओर से ख़ाली दिखाई देता है. 
ख़ासतौर पर बड़ी बहन तो बिल्कुल नहीं समझतीं. मेरे समलैंगिक रिश्ते को आज भी मेरा परिवार, मेरी बहन कोई भी अपनाना नहीं चाहता. उस कारण से रिश्तों में खिंचाव ज़रूर है. 
आईएएफ़ का एक नियम था जो अब संशोधित किया गया है. नियम के मुताबिक़, जिस महिला धावक में मेल सेक्स हार्मोन जैसे टेस्टोस्टेरॉन की मात्रा ज़्यादा पाई जाती थी तो उसे हार्मोन ट्रीटमेंट के लिए कहा जाता था. 
उनके मुताबिक़ टेस्टोस्टेरॉन की ज़्यादा मात्रा से इस खेल में बेहतर धावक होने की क्षमता बढ़ जाती है. इस टेस्ट को फ़ीमेल हाइपरएंड्रोजेनिज्म कहते हैं.
पहले तो आपको बता दूं कि ये टेस्ट तभी होते हैं जब कोई आपकी शिकायत करे या फिर आपको जानबूझ कर खेलने से रोकने की कोशिश करे. 
जब मेरे ख़ून की जांच हुई तो मैं इस टेस्ट में फ़ेल हो गई और मुझ में मेल सेक्स हार्मोन की मात्रा ज़्यादा पाई गई. तो आईएएएफ ने मुझे ट्रीटमेंट कराने की सलाह दी और मैं 2014 के राष्ट्रमंडल खेल और एशियन गेम्स में नहीं खेल पाई.
इसके बाद मैंने अदालत में लड़ने का फ़ैसला किया. स्वीट्ज़रलैंड के कोर्ट ऑफ़ आर्बिट्रेशन फॉर स्पोर्ट्स में अपनी वकील की मदद से मैंने केस किया. मैंने 2015 में ये केस जीता और अब 100 मीटर रेस पर ये नियम लागू नहीं होता. 
वो इस बात को साबित नहीं कर पाए कि 100 मीटर रेस के लिए महिला धावक में मेल सेक्स हार्मोन की ज़्यादा होने से खेल में फ़ायदा मिलता है. 
केस जीतने से पहले तक मैंने बहुत अपमान झेला. गांव में लोगों को लगने लगा था कि मैं लड़का हूं क्योंकि उन्हें ये सब बातें समझ नहीं आतीं. 
जब मैंने समलैंगिक रिश्ते में होने की बात बताई तब मुझे लगा कि लोग अब सोचेंगे कि 2014 में मेरे बारे में उनका अंदाज़ा सही था. जबकि ऐसा नहीं है. मैं लड़की हूं और एक लड़की को पसंद करती हूं. 
देखिए, 100 मीटर में मेरा नेशनल रिकॉर्ड 11.24 सेकेंड का है, जबकि ओलंपिक का क्वालीफ़ाइंग मार्क 11.15 सैकेंड है. तो मुश्किल तो बहुत है लेकिन मैं 11.10 सेकेंड  के हिसाब से तैयारी कर रही हूं. मेरी कोशिश पूरी रहेगी बाक़ी देखते हैं क्या होता है. 
खेल के इतर दुती चंद की चर्चा राजनीति में भी हो रही है. 
हाल ही में उन्होंने ट्वीट किया है कि वह बचपन से राजनीति में आना चाहती हैं, उनकी मां भी उनके गांव में कभी सरपंच रहा करती थीं.
अब इस ट्वीट के कई मायने निकाले जा रहे हैं. लोग उनके राजनीति में क़दम रखने के क़यास लगा रहे हैं.  
हालांकि, उनके ट्वीट के पीछे क्या वजह है ये वो ही बेहतर बता सकती हैं. मगर लोगों कि दिलचस्पी ये जानने में ज़रूर रहेगी कि ओलंपिक की दौड़ या राजनीति में क़दम, दुती चंद कहां अपनी रफ़्तार पड़कती हैं. "
ObjectId(5dad9a364ba71f83eec36b0d),https://www.bbc.com/hindi/science-49631056,"दुनिया को मलेरिया मुक्त किया जा सकता है, जानिए कैसे","एक बड़ी रिपोर्ट का कहना है कि मलेरिया जैसी पुरानी और जानलेवा बीमारी से एक पीढ़ी के भीतर दुनिया को मुक्त किया जा सकता है.
हर साल मलेरिया के 20 करोड़ से ज़्यादा मामले सामने आते हैं. जिसमें ज़्यादातर बच्चों का जानें जाती हैं. 
रिपोर्ट कहती है कि मलेरिया को ख़त्म करने का सपना अब ज़्यादा दूर नहीं है. 
लेकिन मलेरिया के परजीवी मिटाने के लिए साल में अतिरिक्त दो अरब डॉलर की आवश्यकता होगी. 
विशेषज्ञों को कहना है कि मलेरिया का उन्मूलन एक बड़ा लक्ष्य है. 
मलेरिया ऐसी बीमारी है जो प्लास्मोडियम परजीवी के कारण होती है. 
ये परजीवी मादा मच्छर के काटने से लोगों में फैलते हैं.
इस बीमारी से संक्रमित होने पर लोगों को तेज़ बुख़ार आता है और कंपकंपा देने वाली ठंड लगती है. इसके अन्य लक्षणों में एनीमिया भी शामिल है. 
ये परजीवी लीवर की कोशिकाओं और लाल रक्त कोशिकाओं को संक्रमित करते हैं.
ये बीमारी मस्तिष्क समेत पूरे शरीर पर क़ब्ज़ा कर लेती है जो काफ़ी घातक हो सकता है. 
हर साल लगभग 435,000 लोग मलेरिया के कारण मर जाते हैं जिनमें ज़्यादातार छोटे बच्चे शामिल होते हैं. 
विश्व ने पहले ही मलेरिया के ख़िलाफ़ काफ़ी प्रगति कर ली है. 
ये सब मच्छरों के काटने को रोकने के तरीकों के कारण हुआ है. जैसे कि कीटनाशक से मच्छरों को मारना, मच्छरों से बचकर सोने के लिए जाली का इस्तेमाल करना और बीमार व्यक्तियों को बेहतर दवाईयां मुहैया कराना.
रिपोर्ट के लेखकों में से एक डॉक्टर विनी म्प्पजू-शुम्बुशो कहते हैं, इतनी प्रगति के बावजूद भी मलेरिया दुनियाभर के समुयादायों को छीन रहा है, लोगों की जानें ले रहा है और आर्थिक क्षमता को भी नुक़सान पहुंचा रहा है. 
""यह बात विशेष रूप से अफ्रीका के लिए है, जहां सिर्फ़ पांच देश वैश्विक बोझ का लगभग आधा हिस्सा हैं""
मलेरिया उन्मूलन यानि दुनिया के चेहरे से मलेरिया को मिटा देना. ये एक बड़ी उपलब्धी होगी. 
ये रिपोर्ट विश्व स्वास्थ्य संगठन ने तीन साल पहले ये आकलन करने के लिए गठित की थी कि इसमें कितनी लागत लगेगी और ये करना कितना संभव होगा. 
दुनिया के प्रमुख मलेरिया विशेषज्ञों, वैज्ञानिकों और अर्थशास्त्रियों ने मिलकर ये निष्कर्ष निकाला है कि 2050 तक मलेरिया उन्मूलन किया जा सकता है.
लांसेट में प्रकाशित उनकी रिपोर्ट को इस तरह की पहली रिपोर्ट बताया जा रहा है. 
रिपोर्ट के मुख्य लेखकों में से एक रिचर्ड फिचेम का कहना है, ""बहुत लंबे समय तक मलेरिया से मुक्त होना दूर का सपना दिखाई पड़ता था लेकिन अब 2050 तक मलेरिया को ख़त्म किया जा सकता है""
""ये रिपोर्ट बताती है कि एक पीढ़ी के भीतर मलेरिया को ख़त्म किया जा सकता है""
हालांकि उन्होंने चेतावनी देते हुए कहा कि ये लक्ष्य का पाने के लिए साहसिक कार्रवाई करने की ज़रूरत भी पड़ सकती है. 
रिपोर्ट का अंदाज़ा है कि वर्तमान के रूझानों के आधार पर 2050 तक काफ़ी दुनिया काफ़ी हद तक मलेरिया मुक्त हो जाएगी. 
लेकिन तब भी अफ्रीका के सेनेगल से मोजाम्बिक तक में मलेरिया की एक ज़िद्दी बेल्ट रहेगी. 
रिपोर्ट कहती है कि 2050 तक विश्व को मलेरिया मुक्त करने के लिए वर्तमान तकनीकों को अधिक प्रभावी ढंग से उपयोग करने की और मलेरिया से निपटने के लिए नए तरीकों का विकास करने की ज़रूरत होगी. 
इसमें जीन-ड्राइव प्रौद्योगिकियों की क्षमता भी शामिल हो सकती है. 
अनुवांशिक विरासत के सामन्य नियमों के विपरीत जीन-ड्राइव एक जीन यानि डीएनए के एक टुकड़े को आबादी के माध्यम से फैलाने के लिए मजबूर करती है. 
ये सिद्धांत एक रूप से मच्छरों को बांझ बना सकता है और उनकी आबादी के पतन का कारण बन सकता है या उनके परजीवियों के लिए प्रतिरोधी बन सकता है.
एस्वतिनी के राजा मस्वाती और अफ्रीकी मलेरिया समझौते की कुर्सी पर बैठे नेताओं ने कहा, एक पीढ़ी के भीतर मलेरिया को ख़त्म करना महत्वकांक्षी, ज़रूरी और कर लेने लायक़ है. 
""मलेरिया के मच्छरों और परजीवियों के ख़िलाफ़ लगातार संघर्ष किया गया है, ये दोनों ही मलेरिया हस्तक्षेप के प्रभाव को विकसित करने के लिए बढ़ रहे हैं.""
""हमें ये सुनिश्चित करना चाहिए कि इस विचार को प्राथमिकता दी जाए""
हर साल लगभग 4.3 अरब डॉलर मलेरिया पर ख़र्च किया जाता है. 
लेकिन मलेरिया से छुटकारा पाने के लिए 2050 तक हर साल दो अरब डॉलर की ज़रूरत होगी. 
लेखकों का कहना है कि खोए हुए जीवन और मलेरिया परजीवी और मच्छरों से लड़ने के के ख़िलाफ़ लगातार संघर्ष करने के कारण दवाओं और कीटनाशकों के प्रतिरोध को विकसित करने के लिए व्यवसाय लागत की ज़रूरत पड़ेगी.
रिपोर्ट का बताती है कि हर साल दो अरब डॉलर करना प्राप्त करना चुनौतीपूर्ण होगा, लेकिन मलेरिया को ख़त्म करने के बाद सामाजिक और आर्थिक लाभ लागत से बहुत अधिक होंगे. 
वैश्विक स्तर पर एक बीमारी का उन्मूलन सचमुच एक चुनौती है.
यह अभी तक सिर्फ़ एक बार हुआ है, 1980 में. जब चेचक को पूरी तरह से ख़त्म कर दिया गया था. 
ये काम करने के लिए बड़े प्रयासों की और प्रभाविक टीकों की ज़रूरत होगी.
लेकिन इसका कारण है कि चेचक ही एकलौती ऐसी बीमारी है जिससे मुक्ति पाई गई है और इतिहास में देखें तो ये मालूम चलता है कि किसी भी बीमारी से मुक्ति पाना कितना चुनौतीपूर्ण हो सकता है. 
चेचक के सफल उन्मूलन के बाद साल 2000 पोलियो के उन्मूलन की भी उम्मीद लगाई जा रही थी. 
इसके दो दशक बाद प्रारंभिक लक्ष्य और मामलों में 99% की कटौती की गई, हालांकि अंतिम 1% मामलों में ये मुश्किल साबित हुआ है.
नाइजीरिया और अफ्रीका परिणामस्वरूप पोलियो को ख़त्म करने के कगार पर है. लेकिन दो शेष स्थानिक देशों (पाकिस्तान और अफ़ग़ानिस्तान) में हर बच्चे को टीका मिलना अभी भी मुश्किल साबित हो रहा है.
विश्व स्वास्थ्य संगठन के जनरल डायरेक्टर का कहना है, ""एक शतक से मलेरिया से मुक्ति पाना स्वास्थ्य क्षेत्र के लिए एक लिए बड़ा लक्ष्य रहा है, लेकिन ये बहुत चुनौतीपूर्ण भी है."" 
लेकिन मौजूदा उपकरणों और दृष्टिकोण के साथ तय समयसीमा में विश्व को मलेरिया से मुक्त नहीं कराया जा सकता. इनमें से ज़्यादातर उपकरण पिछली सदी या उससे पहले ही विकसित किए गए हैं. 
घना के स्वास्थ्य और विज्ञान विश्वविद्यालय की डॉक्टर फ्रेड बिंका कहती हैं, ""मलेरिया से मुक्ति पाना एक बड़ा लक्ष्य है."" 
""ऐसा करने के लिए महत्वाकांक्षा, प्रतिबद्धता और साझेदारी की आवश्यकता होगी, लेकिन हम जानते हैं कि इससे वापसी में जो मिलेगा वो इसमें किए निवेश के लायक़ होगा. न केवल निरंतरता में जीवन बचाने, बल्कि मानव कल्याण में सुधार, अर्थव्यवस्थाओं को मज़बूत करने और एक स्वस्थ, सुरक्षित और अधिक न्यायसंगत योगदान में भी."" "
